༣༠༥༽ ༄༅། མཉམ་མེད་སྒམ་པོ་མཆོག་གི་སྤྲུལ་བའི་སྐུས་འཇའ་ཚོན་ཟབ་གཏེར་ཆོག་ཁྲིག་གིས་དྲི་མེད་གནང་བའི་ལན་དུ་གསོལ་བ་སྙིལ་བཞི་ཆུ་སྐྱེས་ཅེས་བྱ་བ་བཞུགས་སོ། 

༣༠༦༽ རྒྱལ་བའི་ཐུགས་རྗེ་མ་ལུས་གཅིག་བསྡོམས་པ། །པད་འབྱུང་བི་མ་ཟླ་འོད་གཞོན་ནུ་རྣམས། །སྙིགས་མ་མཐའ་སྐྱབས་མཆོག་སྤྲུལ་པའི་སྐུར་བྱོན་པའི། །ཞབས་ཟུང་རྩིབས་སྟོང་འབར་བ་སྤྱི་བོས་མཆོད། །གང་གསུང་བདུད་རྩིའི་འོད་དཀར་ཟེག་མ་ཡིས། །བདག་བློའི་ཀུ་མུཊ་མངོན་པར་ཕྱེས་མཛད་མཐུས། །ལྷག་བསམ་ཟེའུ་འབྲུ་རྒོད་པའི་འཛུམ་ཕྲེང་འདི། །མོས་ལྡན་མགུལ་བའི་རྒྱན་དུ་བྱིན་གྱིས་རླབས། ། ༈ དེ་ཡང་བཀའི་བདུད་རྩིའི་ལྷུག་པར་སྩལ་བའི་དོན་ ༣༠༧༽ སྐོར་ཇི་བཞིན་དུ། སྤྱིར་གསང་སྔགས་སྔ་འགྱུར་གྱི་ཆོས་ཚུལ། སྒོས་སུ་རྒྱལ་དབང་པདྨའི་ཟབ་གཏེར། ཁྱད་པར་ཡང་ཟབ་དཀོན་མཆོག་སྤྱི་མདུས་སྐོར་གྱི་དགོངས་དོན་བབས་ལུགས་རྣམས་གྲུབ་མཐའི་ཐུན་མོང་བདག་དང་མི་མཐུན་པའི་ཚུལ་རྣམས་ལ། གདམས་ངག་ཕལ་མོ་ཆེ་དག་སོམ་ཉིའི་འཁྱོག་ལ་འཕྱང་མོ་ཉུག་ཅིང༌། མཁས་པའི་མིང་ཁུར་འཛིན་ཀྱང་ཆོས་ཚུལ་གྱི་སྤྱན། རྒྱང་ཐུང་བ་དག་ནི་ལོག་ལྟའི་འཁུན་བུ་ལྡིར་བར་བྱེད་པ་ཆེས་མང་བར་བྱུང་དང་འབྱུང་འགྱུར་རྣམས་ནི་རང་རང་གི་བགོ་ ༣༠༨༽ སྐལ་དུ་ཟད་ཕྱིར་ཐབས་ཀྱི་དབེན་མོད་ཀྱི། ཐེག་པའི་ཡང་རྩེར་མངོན་པར་འཕགས་པའི་ཆོས་ཚུལ་གྱི་འཇིངས་ལ་མོས་པའི་བློ་དང་ཡང་པའི་ཁྱོན་གྱི་ཐུགས་མངའ་རྣམས་ནི་ཆོས་དབྱིངས་བསམ་གྱིས་མི་ཁྱབ་པའི་དོན་ལ་དབང་འབྱོར་ཚེ་ཡིན་ལུགས་ཇི་བཞིན་པ་ཁོང་དུ་ཆུད་པར་གྱུར་བ་ཆོས་ཉིད་ལགས་ཏེ། རྫོགས་པ་ཆེན་པོ་ནམ་མཁའ་ཆེའི་རྒྱུད་ལས། རྒྱ་མཚོ་ཆེན་པོར་ཆུ་རླུང་ཀུན་འབབ་ཅིང༌། རྒྱ་མཚོའི་ནང་དུ་རོ་གཅིག་གནས་པ་ལྟར། ཆོས་རྣམས་རྫོགས་པ་ཆེན་པོར་འདུས་གསལ་ཞིང༌། མ་བཅོས་ལྷུན་གྱིས་གྲུབ་པའི་ངང་དུ་གནས། །ཅེས་གསུངས་པ་བཞིན་ལགས་མོད་ཀྱི། དེའི་ཕྱིར་ན་སྐལ་དམན་རྣམས་ཀྱིས་ཇི་ལྟར་ལོག་པར་བལྟས་ཤིང་བརྗོད་ཀྱང༌། ཟབ་དོན་གྱི་དགོངས་པ་ནི་རང་ལུགས་སོར་བཞག་གི་གཞུང་ལམ་དུ་བཞུགས་པ་ཉིད་བྱིན་རླབས་མི་ཉམས་པའི་གནད་དོན་སྙིང་པོ་ཉིད་དུ་གྲུབ་ལ།

དེ་དག་གི་ཚུལ་ལ་ཇི་ལྟར་འཇུག་ཅིང་ ༣༠༩༽ ལག་ཏུ་བླང་ཐབས་ཀྱི་ཆོག་སྒྲིག་སྐྱབས་མཆོག་ཉིད་ཀྱིས་ལེགས་པར་བརྩལ་བ་འདི་ལས་ལྷགས་སུ་གྱུར་བ་ཞིག་ནི་རྨོངས་པ་བདག་འདྲས་འབུལ་བར་རྔོ་མི་ཐོགས་ཤིང༌། འདི་ཉིད་ནང་གསེས་ལ། བཀའ་ཕེབས་ལྟར། ཕྱི་ལྟར་པདྨ་འོད་འབར་དུ་བསྒྲུབ་པ་ནི་དཀོན་མཆོག་སྤྱི་མདུས་ཉིད་དང༌། ནང་ལྟར་དཀྱིལ་འཁོར་ལྔ་ལྡན་དུ་བསྒྲུབ་པ་ནི་ཞི་ཁྲོ་ཤེས་དོན་སྙིང་པོ། གསང་བ་བྱེ་བྲག་སོ་སོར་བསྒྲུབ་པ་ནི་གདམས་ངག་གི་མོས་བློ་དང་བསྟུན་པའི་སྒོས་སྒྲུབ། ཡང་གསང་ཧཱུྂ་ནག་མེ་འབར་དུ་བསྒྲུབ་པ་ནི་སྤྲོས་་མེད་ཆིག་དྲིལ་རྒྱུན་ཁྱེར་དུ་ཉམས་སུ་ལེན་པའི་དབང་དུ་མཛད་མོད་ཀྱང༌། ད་ལམ་བཀའ་སྩལ་གྱི་དངོས་དོན་ལ་ནི། ཆོས་བཀའ་ཡོངས་རྫོགས་ཀྱི་ཚིག་སྒྲིག་འདི་ཀའི་སྔོན་འགྲོ་བར་ཆད་བསལ་ཕྱིར་བགེགས་གཏོར་མཚམས་གཅོད་བསོད་ནམས་གསོག་ཕྱིར་སྐྱབས་སེམས་ཡན་ལག་བདུན་པ་སོགས་དང༌། ཐུན་མོང་ ༣༡༠༽ཁྱད་པར་གྱི་མཆོད་གཏོར་བྱིན་རླབས། ཉམས་ཆགས་སྦྱོང་ཕྱིར་རྡོར་སེམས་ཡིག་བརྒྱ། ཚོགས་གཉིས་རྫོགས་ཕྱིར་མཎྜལ་འབུལ་བ་དང་བཅས་པའི་རིམ་པ་རྣམས་ལ་ནི་ཞུ་དགོས་པར་མ་གྱུར་ལ་ དངོས་གཞི་ལྷ་བསྐྱེད་པའི་སྔོན་འདིར། ཆོས་སྤྱི་འགྲོ་ལྟར་ན་མངོན་བྱང་ལྔའམ། ཆོ་ག་སྤྱི་འགྲོ་ལྟར་ན་མངོན་བྱང་ལྔའམ། ཆོ་ག་གསུམ་སྐད་ཅིག་དྲན་རྫོགས་སོགས་ཀྱི་བསྐྱེད་ཚུལ་དུ་མ་དང༌། མདོར་བསྡུས་པའི་དབང་དུ་ཡང༌། ཇི་ལྟར་དྭངས་པའི་ཆུ་ཀླུང་ལས། ཉ་དག་མྱུར་དུ་འཕར་བ་ལྟར། དེ་བཞིན་སྟོང་པའི་འོད་གསལ་ལས། སྒྱུ་འཕྲུལ་དྲ་བ་བཞེངས་པར་འགྱུར། ཞེས་གསུངས་པ་བཞིན། སྭ་བྷཱ་བའམ་ཤུ་ནྱ་ཏ་སོགས་སྔགས་ལ་བརྟེན་པའི་ཆོས་ཉིད་གདོད་མའི་དབྱིངས་ལས་རང་གསལ་ཡེ་ཤེས་ཀྱི་ལྷ་བསྐྱེད་དགོས་མོད་ཀྱི། གུ་རུ་རིན་པོ་ཆེ་པདྨ་འབྱུང་གནས་ཀྱི་གསང་བའི་ལས་གཞུང་མཐའ་དག་པར་ནི། དང་པོར་བདེ་བཞིན་ཉིད་རྡོ་རྗེ་ལྟ་བུའི་ཏིང་ངེ་འཛིན་ཤེས་རབ་སྟོང་པ་

༣༡༡༽ཉིད་ཡུམ་གྱི་ཚུལ་དང༌། གཉིས་པ་ཀུན་ཏུ་སྣང་བའི་ཏིང་ངེ་འཛིན་སྒྱུ་མ་ལྟ་བུའི་རྩལ་མདངས་ནི་ཐབས་སྙིང་རྗེ་ཆེན་པོ་ཐབས་ཀྱི་ཚུལ་དང༌། གསུམ་པ་དཔའ་བར་འགྲོ་བ་རྒྱུའི་ཏིང་ངེ་འཛིན་ནི་ཟུང་འཇུག་སྲལ་གྱི་ཚུལ་དུ། ཡིག་འབྲུ་ཕྱག་མཚན་ནམ་རྒྱུའི་ཧེ་རུ་ཀ་སོགས་སྤྲོ་བསྡུ་རྣམ་རོལ་གྱི་སྒོ་ནས་ལྷ་ཚོགས་བསྐྱེད་པ་འབའ་ཤིག་འབྱུང་ནའང༌། རིག་འཛིན་ཆེན་པོ་འཇའ་ཚོན་སྙིང་པོའི་གཏེར་ཆོས་འདི་དག་ཕལ་ཆེ་བར་ཏིང་འཛིན་གསུམ་སོ་སོར་མ་ཕྱེ་བར་གཞི་སྟོང་པ་ཉིད་ཁོ་ན་ལས་སྐད་ཅིག་དྲན་རྫོགས་སུ་བསྐྱེད་ཚུལ་ཉིད་གསུངས་སྣང་བའི་ཕྱིར། དེས་ན་གོང་གི་འཕྲའི་མཎྜལ་གྱི་འཇུག་ཐོབ་དེར། ལྷ་གང་སྔོན་ལ་བསྐྱེད་ཀྱང༌། འདི་ལྟར་སྣང་སྲིད་གཉིས་བསྡུས་ཆོས་རྣམས་ཀུན། ཞེས་པའི་ཤོ་ལོ་ཀ་སྔགས་བཅས་བརྗོད་པ་ཉིད་དགོས་པར་གོ་ལ། ༈ དེ་ནས་ལྷ་བསྐྱེད་པ་དངོས་ལ། བཀའ་རིན་པོ་ཇི་ ༣༡༢༽ ལྟར་ཕེབས་བཞིན། ཆོས་སྤྱི་བབས་དང་བསྟུན་ན་ཆོས་ལོངས་སྤྲུལ་གསུམ་གྱི་ངེས་པ་དང་སྦྱར་བའི་བསྐྱེད་ཚུལ་ནི་ད་ལྟའི་ཆོག་སྒྲིགས་སུ་གནང་བ་བཞིན་ཤིན་ཏུ་འཐད་པར་གདའ་ལགས་ནའང༌། ༈ གུ་རུ་ཉིད་ཀྱི་སྒྲུབ་གཞུང་ཕལ་མོ་ཆེར་ནི་ཕྱི་སྤྲུལ་སྐུ་ནང་ལོངས་སྐུ། གསང་བ་ཆོས་སྐུར་བསྒྲུབ་པའི་གོ་རིམ་འབའ་ཤིག་གསུངས་པ་དང༌། དེ་ཉིད་ལའང་ཡི་དམ་གྱི་ལྷ་གང་དང་གང་བསྐྱེད་ཅིང་བསྒྲུབ་ཀྱང་དོན་དམ་པར་བླ་མའི་སློབ་དཔོན་ཉིད་ཀྱི་ངོ་བོར་གདོད་ནས་ལྷུན་གྱིས་གྲུབ་པར་ཐག་ཆོད་པའི་ངེས་ཤེས་མེད་མི་རུང་ཕྱིར། ཐོག་མར་བླ་མའི་བསྒྲུབ་པ་གཞུང་སྲང་ལ། སླར་བླ་མ་ཉིད་ལྷག་པའི་ལྷར་བཞེངས་ནས་དངོས་གྲུབ་ཀྱི་དོན་འབྲས་སྩལ་བར་མཛད་པའི་ངེས་ཤེས་ཀྱི་སྒོ་ནས་ཡི་དམ་གང་མོད་བསྒྲུབ་པར་གསུངས་པ། འདི་གསང་སྔགས་རྙིང་ལུགས་ཀྱི་དགོངས་དོན་དམིགས་ ༣༡༣༽ བསལ་ལྟ་བུར་གདའ་བས་ན། ཐོག་མར་གུ་རུ་ཞི་བ་ཉིད་ཀྱི་ལས་གཞུང་འཛབ་ཀྱི་རིམ་པ་ཡན་ཆད་སྒྲུབ་པར་བྱས་ལ།

དེ་ནས་ལོངས་སྐུ་ཐུགས་རྗེ་ཆེན་པོ་དང༌། དེ་ནས་ཆོས་སྐུ་སྣང་བ་མཐའ་ཡས་ཀྱི་སྒྲུབ་གཞུང་བསྲང་བ་ཉིད་འགབ་པར་མཐོང་ལགས་ཏེ། ཚུལ་འདི་ལ་གུ་རུ་ཉིད་ཀྱི་ཞལ་ནས་ཀྱང༌། ང་ཡི་རྗེས་འཇུག་སྐལ་ལྡན་ལས་ཅནཀུན། བླ་མ་བསྒྲུབ་དང་ཡི་དམ་གང་རི་རིགས། མཁའ་འགྲོ་ལ་སོགས་ཇི་ལྟར་བསྒྲུབ་འདོད་ཀྱང༌། ངོ་བོ་ང་ལ་རྣམ་པ་གཞན་གྱི་གཟུང༌། སྐུ་མདོག་ཕྱག་མཚན་སྟངས་སྟབས་ལ་སོགས་པར། །སྒྲུབ་པར་གྱུར་ན་གང་འདོད་འགྲུབ་གྱུར་ཞིང༌། །ཇི་ལྟར་འདོད་པའི་དངོས་གྲུབ་རྩོལ་བར་ནུས། དེ་ཚེ་ཐེ་ཚོམ་ཡིད་གཉིས་སྤངས་ལ་སྒྲུབ། །ཅེས་གསུངས་ཕྱིར་དང༌། བསྐྱེད་ཚུལ་ཡང་ཆོས་སྤྱི་ལྟར་ཡི་དམ་གཅིག་གི་སྒྲུབ་མཆོད་གྲུབ་ནས་དེ་ཉིད་གཤེགས་བསྟིམ་བསྡུ་བ་སོགས་བྱས་རྗེས། ཡང་ ༣༡༤༽ གཞན་ཞིག་གི་བསྐྱེད་ཆོག་དབུ་འཇུག་པའི་ལས་རིམ་ལྟ་བུ་ནི་འདི་དག་ཏུ་གཏན་ནས་དགོས་པར་མ་གསུངས་ཕྱིར། ཆོག་གཞུང་ཕྱི་མ་གང་དང་གང་གི་ལྷ་བསྐྱེད་པའི་སྐབས་ལ་བབ་པ་ན་གུ་རུ་རིན་པོ་ཆེ་ཉིད་སྐད་ཅིག་གིས་ལྷ་དེ་ཉིད་ཀྱི་རྣམ་པར་སྤྲུལ་པའི་ཚུལ་དུ་མོས་པ་ཁོ་ནས་འགྲུབ་པ་ལགས་ཏེ། དེ་ལྟར་ཡང་གུ་རུའི་ཞལ་ནས། བདག་ནི་གང་ལྟར་མོས་པའི་སྐུར་སྣང་ཞིང། །སྣང་ཡང་སྐྱེ་མེད་རྡོ་རྗེ་སྙིང་པོའི་སྐུ། །དག་པས་སྣང་བ་དེ་དང་མཐུན་པར་བསྒོམ། །སྒོན་དང་བསྒོམ་བྱའང་བློ་ཡི་སྤྱོད་ཡུལ་ཡིན། །ལེགས་པར་རྟོགས་ན་ང་ཉིད་ཀུན་ཏུ་བཟང༌། །དོན་དམ་མ་བཅོས་ཐིག་ལེར་གཅིག་པའི་སྐུ། །དེ་ཉིད་རང་དང་གཉིས་སུ་མེད་པར་ལྟོས། །ཅེས་དང༌། དཀྱིལ་འཁོར་ཐམས་ཅད་བདེ་བཤེགས་ཐུགས་ཀྱི་ངང༌། །མ་སྐྱེས་རྡོ་རྗེ་ལྷག་པའི་ལྷ་རུ་མཐོང༌། །རང་བྱུང་ཡེ་ཤེས་རང་ཤར་ཡི་དམ་ལྷ། །གུ་རུའི་སྐུ་ཡི་རྣམ་འགྱུར་ཉིད་ཡིན་པས། །སྒྲུབ་ཐབས་མཐར་ཐུག་ཡིན་ནོ་རྟག་ཏུ་བསྒོམ། །ང་དང་ ༣༡༥༽ གཉིས་སུ་མེད་པར་མངོན་སངས་རྒྱས། །ཞེས་གསུངས་ཞིང༌། ༈ དེ་བཞིན་དུ། བདག་མདུན་ཐ་དད་རིམ་ཅན་དུ་སྒོམ་པ་ཐམས་ཅད་ཐུན་མོང་བའི་གདུལ་བྱ་དང༌།

དབང་པོ་འབྲིང་མན་ཆད་ལ་དགོངས་ནས་བསྟན་པ་ལགས་ཀྱི། དབང་རྣོན་སྐལ་རབ་ཀྱི་བློ་ལྡན་པ་ནི་བདག་བསྐྱེད་གཉིས་པོ་ཙམ་དུ་ཟད་དེ། ཇི་ལྟར་སྣོད་ཀྱི་འཇིག་རྟེན་དུ་སྣང་བ་ཐམས་ཅད་ནི་འོད་གསལ་དབྱིངས་ཀྱི་ཞིང་ཁམས་བརྒྱ་ཆད་ཕྱོགས་ལྷུང་དང་བྲལ་བའི་གཞལ་ཡས་སུ་གདོད་ནས་གྲུབ་པ་དང༌། བཅུད་ཀྱི་སེམས་ཅན་དུ་སྲིད་ཚད་ནི་ཀུན་བཟང་བླ་མའི་རྣམ་རོལ་སྐུ་གསུམ་ཡེ་ཤེས་ཀྱི་ལྷ་ཚོགས་སུ་རང་བྱུང་ཞིང༌། དེ་ལྟ་བུའི་ཚུལ་ལམ་གནས་ཚུལ་འདི་ཉིད་ཀྱི་དབང་དུ་ནི། ཕྱི་ལྟར་སྣོད་དང་བཅུད། ནང་ལྟར་གཞལ་ཡས་དང་ལྷ་ཚོགས། གསང་བ་སྐུ་དང་ཞིང་ཁམས། དེ་ཁོ་ན་ཉིད་དུ་དབྱིངས་དང་ཡེ་ཤེས་དབྱེར་མེད་ཀྱི་ངང་དུ་འདུ་འབྲལ་མེད་པར་མཉམ་པ་ཉིད་དུ་གདོད་ནས་དག་པ་ཆེན་པོར་རྫོགས་ཚུལ་ནི། གཞུང་ཐམས་ཅད་ལས་ཀྱང༌། སྐུ་དང་ཞིང་ཁམས་ ༣༡༦༽ ཡེ་ནས་འདུ་འབྲལ་མེད། །ཅེས་སོགས་གསུངས་པས་གསལ་མོད་ཀྱི། ། ༈ དེའི་ཕྱིར་ན་བདག་མདུན་ཐ་དད་དུ་ལྟ་བའི་སྐབས་ཐོག་མ་ལགས་པས། ཅིར་སྣང་དག་པ་རབ་འབྱམས་གསང་གསུམ་མི་ཟད་རྒྱན་འཁོར་གྱི་ཀློང་ནས་ཆོ་གའི་ཚུལ་ཙམ་གྱི་གསལ་འདེབས་སུ་གདབ་པ་དང༌། འོན་ཏེ་འདི་ལྟ་བུའི་ཚུལ་ནི་རྟོགས་པ་མངོན་གྱུར་གྱི་རྣལ་འབྱོར་ཆེན་པོ་དག་གི་སྤྱོད་ཡུལ་ཡིན་ཚེ། དང་པོ་ལས་ཀྱི་གདམས་ངག་རྣམས་ཀྱིས་ཇི་ལྟར་བྱ་ཞེ་ན། དེ་ལྟ་བུའི་དོན་ཇི་ལྟ་བ་ཁོང་དུ་ཆུད་པར་མ་གྱུར་ཀྱང༌། ཆོས་ཀྱི་དབྱིངས་བསམ་གྱིས་མི་ཁྱབ་པའི་གནས་ལ་མོས་པ་རྒྱ་ཆེན་པོས་ཀྱང་འགྲུབ་པར་གྱུར་བ་ནི་ཆོས་ཉིད་ཀྱི་བདེན་པའི་སྟོབས་ལགས་ཤིང༌། དེའི་ངང་ནས་ལྷ་དང་དཀྱིལ་འཁོར་གྱི་རྣམ་གྲངས་གང་ཇི་སྙེད་པ་ཐམས་ཅད་རང་རིག་བླ་མའི་རོལ་རྩལ་ཡིན་ལ་ཡིན་པར་བློ་ངེས་པ་ཁོ་ནས་དོན་ཀུན་འགྲུབ་པར་འགྱུར་བ་སྟེ། གུ་རུའི་ཞལ་ནས། ང་ལ་བརྟེན་ནས་ཚོགས་ ༣༡༧༽ གཉིས་ཀྱི། །ཡོན་ཏན་བསྒྲུབ་པ་ཐམས་ཅད་ཀྱང༌། །ང་ཡིན་ང་ནི་ཀུན་ཏུ་བཟང༌། །ཀུནང་ཀུན་ལ་ཁྱབ་ཅིང་གདལ། །ཀུན་བྱེད་ཀུན་རིག་ཀུན་ཏུ་གསལ། །ཞེས་དང༌།

ང་ཡི་སྐུ་ཉིད་ཞི་བའམ། །ཡང་ན་ཁྲོ་བོར་བསྒོམ་ཀྱང་རུང༌། །ཕྱག་རྒྱན་གཅིག་པའམ་གཉིས། ཞལ་ཕྱག་མང་ཉུང་ཅི་ལྟ་བུར། སྒོམས་ཀྱང་འཁྲུལ་བ་ཡོང་ཡེ་མེད། །ཅི་ཕྱིར་ང་ནི་ཀུན་ཏུ་སྣང༌། །ང་ ཉིད་གཙོ་དང་འཁོར་དུ་བཅས། །མང་ཉུང་ བློ་ཡི་བྱེ་བྲག་གིས། །ཇི་ལྟར་ནུས་པ་སྒོམས་ཀྱང་རུང༌། །ཞེས་སོགས་གསུངས་ཕྱིར། དེས་ན་ཅིར་སྣང་བླ་མའི་དཀྱིལ་འཁོར་ཉིད་དུ་བསྒྲུབ་པའི་བདག་བསྐྱེད་ཁོ་ནས་ཁོག་ཕུབས་ཏེ། ཡི་དམ་མཁའ་འགྲོ་ཐམས་ཅད་བླ་མའི་རྣམ་འགྱར་དུ་ཤེས་པར་བྱ་བ་དང༌། མཆོད་གཏོར་ཚོགས་འཁོར་སོགས་ཀྱང་རང་བྱུང་རང་ལ་མཆོད་པའམ། ལྷ་ལ་ལྷ་མཆོད། ཆོས་ཉིད་ལ་ཆོས་ཉིད་རོལ། མཆོད་བྱ་མཆོད་བྱེད་གཉིས་མེད་དུ་ཤེས་ ༣༡༨༽ པ་ནི་འདི་སྐབས་ཀྱི་དགོངས་དོན་སྙིང་པོ་ལགས་པ་དང༌། ཡང་གལ་ཏེ་ཞི་ཁྲོ་ངེས་དོན་གྱི་བཤགས་སྐོངས་ལྟ་བུ་བྱེད་པའི་ཚེ་ན་ནི། བདག་མདུན་ཐ་དད། སའི་བསྒྲུབ་ཚུལ་དེ་ཀའི་རང་གཞུང་ནས་འབྱུང་བ་ལྟར་དང༌། གཞན་ཡང༌། སློབ་མ་ལ་དབང་བསྐུར་བའམ། རབ་གནས་དང་གཤིན་དོན་སོགས་ཁྱད་པར་བའི་བྱ་བ་བསྒྲུབ་དགོས་པའི་སྐབས་སུ་ནི་བདག་མདུན་སོ་སོ་ལས་ཀྱང་མདུན་བསྐྱེད་གཙོ་བོར་བསྒྲུབ་ཚུལ་ནིཆོས་སྤྱི་འགྲོ་དང་མཚུངས་པ་ཉིད་ལགས། ༈ བདག་བསྐྱེད་འབའ་ཤིག་པའི་སྐབས་ཉིད་ལའང༌། བླ་མ་ཡི་དམ་མཁའ་འགྲོ་རྣམས་ནི་གོང་དུ་སྨོས་པ་བཞིན་དབྱེར་མེད་ཀྱི་མོས་བློའི་ངང་ནས་སྔ་ཕྱིའི་རིམ་པ་ཡང་ཆོག་སྒྲིག་ཉིད་ལྟར་གྲུབ་རྗེས། བཀའ་སྲུང་ཆོས་སྐྱོང་གི་རིགས་རྣམས་ནི་བདག་བསྐྱེད་ཀྱི་རྣམ་པར་སྤྲུལ་པ་ཡང་སྤྲུལ་གྱི་བྱེ་བྲག་བཀའ་ཉན་ཕོ་ཉའི་ཚུལ་དུ་རང་གི་མདུན་དུ་གུས་པས་འཁོད་པར་དམིགས་ནས། ༣༡༩༽ མཆོད་བསྟོད་དང་ཕྲིན་ལས་བཅོལ་བར་བྱ་ཞིང༌། དེ་དག་གི་གཏོར་མ་ནི་བར་འདིར་མི་བསྐྱེལ་ཏེ། ཐམས་ཅད་ཀྱི་མཐར་ཟོར་བཟློག་སོགས་དྲག་ལས་ཀྱི་སྐབས་ཡིན་ན་དེ་དང་མཐུན་པར་ཟོར་དུ་འཕངས་ཤིང༌། རྒྱུན་གྱི་བསྐང་གསོ་ལྟ་བུ་ལ་ནི་འཆད་མདོའི་མཐར་གཏོར་མ་རྣམས་ཕྱིར་འབུལ་བ་ལགས་ཏེ།

འདིའི་དགོས་དོན་ནི། སྲུང་མའི་གཏོར་མ་རྣམས་ཕྱིར་འབུལ་བ་དང་མཚུངས་པར་དེ་རྣམས་དགྱེས་པར་འགྱུར་བར་བཤད་ཅིང༌། གཏོར་མ་མ་ཕུལ་གྱི་རིང་ལ་དེ་རྣམ་ཀྱང་དམ་ཚིག་གི་གྲལ་དུ་འདུས་ནས་བཞུགས་པ་ཡིན་ཕྱིར། ཚོགས་དག་བསྐང་བ་སོགས་མཐའ་དག་གིས་མཉེས་པར་བྱས་ནས་མཐར་འཆད་མདོ་སོགས་ཀྱིས་སྔོན་གྱི་དམ་ཚིག་བསྒྲག་ཅིང་གཏོར་མ་ཕུལ་ནས་གཤེགས་སུ་གསོལ་བ་ལགས། ༈ ཆོག་སྒྲིག་འདིའི་ཆོས་སྲུང་རྣམས་ཀྱིས་གོ་རིམ་ཀྱང་གཞན་ནི་འདི་ཁོ་ན་ལྟར་ ༣༢༠༽ ལས། རྡོ་རྗེ་དེ་མོའི་གཏོར་ཆོག་ནི་ཐམས་ཅད་ཀྱི་རྗེས་ལ་བྱེད་ན་འཐད་པར་སེམས་ཏེ། ཅིའི་ཕྱིར་ན། ཕོ་རྒྱུད་དག་མོ་རྒྱུད་ཀྱི་ཁྱད་པར་དང༌། དེ་ལས་ཀྱང་མགོན་པོ་མ་ནིང་སོགས་ནི་ཡེ་ཤེས་པ་ཉིད་ཡིན་པ་དང༌། གཟའ་དང་དམ་ཅན་ཡང་དོན་ལ་དོན་ལ་རྣམ་པ་ལྟར་ན་ཡེ་ཤེས་འཇིག་རྟེན་སོ་མཚམས་སུ་བཞུགས་པར་བཤད་ལ། དེ་མོ་ནི་ངོ་བོ་ཡེ་ཤེས་ཀྱི་མཁའ་འགྲོ་ཡིན་ནའང༌། གནས་སྐབས་སུ་འཇིག་རྟེན་པ་ཁོ་ནའི་ཚུལ་འཛིན་ཕྱིར། དེས་ན་རྗེས་མར་བྱེད་པའི་རྒྱུ་མཚན་དེ་བཞིན་ལགས། ལར་ཡང་རྙིང་མའི་ཆོས་སྐོར་མང་པོར་བདག་མདུན་ཟུང་འཇུག་ཏུ་བསྒྲུབ་པའི་ཚུལ་འདི་ཁོ་ནར་འབྱུང་བ་ཐུགས་ལ་མ་ཤོང་བར། རྒྱུད་དེའི་དགོངས་པ་མ་ཡིན་པར་སྔགས་བཙུན་སྐྱེ་བོ་དག་གི་བློ་བཟོར་འདུག་གསུངས་མཁན་དང༌། ལས་བྱང་ཚར་གཅིག་གི་བདག་མདུན་བུམ་གསུམ་གའི་གོ་ཆོད་པར་འདོད་པ་ཡང་རྙིང་ཧྲུལ་བ་དག་གི་ཟོག་ཆོས་སུ་གདའ་གསུངས། ༣༢༡༽ པ་དང༌། དབང་བསྐུར་གྱི་སྐབས་དག་ཏུའང༌། གསར་མའི་ཕྱག་བཞེས་ལྟར་སློབ་དཔོན་བདག་ཉིད་དཀྱིལ་འཁོར་དུ་ཞུགས་ནས་སློབ་མ་ལ་ཇི་ལྟར་བསྐུར་བ་བཞིན་གྱི་བདག་འཇུག་མི་བྱེད་པར། ཏིང་ངེ་འཛིན་གྱི་བདག་འཇུག་གིས་ཆོག་པར་འདོད་པ་ཡང་རྙིང་མའི་ཆོས་གཞུང་དང་གདམས་ངག་རྣམས་ཚད་ལྡན་དུ་མི་འགྱུར་ཚུལ་སོགས་ཀྱི་བཀའ་དཀྱོན་སྣ་ཚོགས་མཛད་མཁན་སྔ་ཕྱི་དཔག་མེད་བྱུང་མོད་ཀྱང༌། ཐེག་པའི་བྱེ་བྲག་དང་རྒྱུད་སྡེའི་རིམ་པ་མཐའ་ཡས་པའི་ཚུལ་གྱི་ཐུགས་བསམ་མ་གནང་བའི་སྐྱོན་ཤ་སྟག་ཏུ་འདུག་ནའང༌།

སོ་སོའི་བཞེད་པ་དང་ནི་མ་མཐུན། རྙིང་མའི་རྒྱུད་ཀྱི་ལུང་ཁུངས་རྗོད་རུང་རྒྱུད་ཉིད་ཀྱང་ཚད་མར་མི་འཛིན་ཚེ། བཀའ་དཀྱོན་མཛད་པ་པོ་རྣམས་སྐུ་དབང་གིས་གཅོད་པ་ལས་གཞན་པའི་ཐབས་མ་མཆིས་མོད་ཀྱི། གསར་མའི་རྒྱུད་སྡེ་དུས་ཀྱི་འཁོར་ལོ་མན་ ༣༢༢༽ ཆད་ཐམས་ཅད་ནི་མ་ཧཱ་ཡོ་གའི་སྡེ་མཚན་ཡིན། རྙིང་ལུགས་ལ་དེའི་སྟེང་དུ་ཨ་ནུ་ཨ་ཏི་སོགས་ཡོད་ཕྱིར་ཆོས་སྐད་མི་མཐུན་པའི་རྒྱུ་མཚན་ནི་དེ་ལྟ་བུའི་ཁྱད་པར་ཡིན་ནའང༌། བློ་ལ་མི་ཤོང་མཁན་རྣམས་ལ་བརྗོད་པའི་དགོས་པ་ནམ་ཡང་མ་མཆིས་ཤིང༌། རྙིང་མ་བར་རློམ་པའི་གཏི་ཐུག་འགའ་ཞིག་ཀྱང༌། དཀོན་མཆོག་སྤྱི་འདུས་ཀྱི་ལས་བྱང་འདི་ལ་བཞུགས་གསོལ་མ་ཚང་འདུག་ཟེར་བ་སོགས་ཀྱང་གནང་བ་ནི། ལྷ་ཉིད་རང་ལ་རང་ཉིད་ལྷ། །ཞེས་སོགས་ཀྱི་དགོངས་པ་མ་ལོན་པ་དང༌། དོན་དམ་པར་ནི། རང་སེམས་བླ་མ་ལྷ་རུ་གནས། །ཞེས་པ་ལྟར་ལགས་ཀྱང་གནས་སྐབས་གདུལ་བྱའི་མོས་བློ་དང་བསྟུན་ནས་ཡེ་ཤེས་པ་སྤྱན་དྲངས་པའི་ཚུལ་ཙམ་བགྱིས་པ་དེ་ཡང་རང་རང་ལ་དབྱེར་མེད་བསྟིམ་ཞིང་དམ་ཡེ་བསྲེས་ཚར་ནས་ཕྱི་རོལ་དུ་བཞུགས་སུ་གསོལ་རྒྱུ་ག་ལ་འོངས་ཀྱང༌། ཆོས་ཀྱི་གོ་རྒྱ་མ་འཁྲོལ་བའི་རིགས་ལ་ནི། ལོག་པའི་ ༣༢༣༽ ལམ་ལ་མཐའ་མེད་ཕྱིར། །དེ་དག་འདིར་ནི་སྤྲོ་བྱ་མིན། །ཞེས།གསུངས་པ་ལྟར་གྱུར་མོད། ༈ འགག་དོན་དུ་ཅི་ཞུ་ན། བཀའི་ཕེབས་ཚོགས་ལྟར་གྱི་ཆོག་སྒྲིག་གནང་ཚུལ་ལ། ཐོག་མར་དཀོན་མཆོག་སྤྱི་འདུས། དེ་ནས་ཐུགས་རྗེ་ཆེན་པོ། སྣང་བ་མཐའ་ཡས། དེ་ནས་རྟ་ཕག་རྣམས་རིམ་པ་བཞིན་དང༌། འགུར་དྲག་ཀྱང་ཞི་བ་ཉིད་ཀྱི་མཇུག་ཐོགས་ཏུ་བྱས་ནའང་རུང་མོད་ཀྱི། དྲག་ལས་ཟོར་ཟློག་སོགས་ལས་བྱེད་ཀྱི་ལྷར་མཛད་དགོས་པའི་དབང་གི་སྐབས་འདིར་འདུག་པ་ཤིན་ཏུ་འཐད་པ་དང༌། དེ་ནས་བཀའ་བརྒྱད་དང་བཅས་ཏེ་ཡི་དམ་གྱི་ལས་གཞུང་ཐམས་ཅད་གྲུབ་རྗེས་མཁའ་འགྲོ་སེང་གདོང་མ་དང༌། དེ་ནས་བཀའ་སྲུང་རྣམས་རིམ་ཅན་དུ་བྱ་ཞིང༌། དེ་མཐར་ཚོགས་ལས་བསྐང་བ་སོགས་དང༌།

དྲག་ལས་གཙོ་བོར་བྱེད་ན་བསྒྲལ་ལས་སྟབས་པ། དྲག་པོ་བཀའ་བརྒྱད་སེང་གདོང་ཆོས་སྐྱོང་སོགས་ ༣༢༤༽ ཀྱི་དྲག་བསྐུལ་དང༌། སྒོ་ཕྱེ་ལམ་བསྟན། འཆད་མདོ། གཏོར་ཟོར། བསྟན་སྐྱོང༌། གཏོར་གཞོང་གི་འོག་ཏུ་དམ་སྲི་གནོན་པའི་བྲོ་སོགས་བྱ་བ་དང༌། དྲག་ལས་སྒྲུབ་སྐབས་མ་ཡིན་ནི་ཚོགས་ལྷའི་མཇུག་ཏུ་འཆད་མདོ་་བྱས་ལ་གཏོར་མ་རྣམས་འབུལ་ཞིང༌། བཤལ་ཆུས་བསྟན་པ་བསྐྱང༌། མཐར་རྗེས་ཆོག་གི་རིམ་པ་ཐམས་ཅད་ནི་གཞུང་ཉིད་ལྟར་མཛད་པ་དང༌། ༈ གོང་དུ་གུ་རུ་ཞི་བའི་འཛབ་ཀྱི་མཇུག་ཏུ་ཚེ་སྒྲུབ་ཀྱི་འཛབ་ནི་ལོང་ཁྱབ་དང་བསྟུན་ཞིང༌། དབང་དང་འབྲེལ་ན་ནི་ངེས་པར་དགོས་ཏེ་ཚེ་འགུགས་ཀྱང་མཛད་ལ། །དབང་དང་མི་འབྲེལ་ན་བདག་བསྐྱེད་རྐྱང་སྒྲུབ་ཡིན་ཚེ། བུམ་པ་ཚེ་རིལ་ཚེ་ཆང་སོགས་ཀྱང་དངོས་སུ་བཤམ་མི་དགོས་མོད་ཀྱི། དེ་དག་གི་དབང་ཚིག་རྣམས་ཆོག་སྒྲིག་གི་ཕྱག་དཔེར་འགོད་པ་གནང་འདུག་པ་ནི། དབང་གི་དུས་སུ་སློབ་དཔོན་གྱི་བརྗོད་པ་མ་གཏོགས་ཆོ་གའི་སྒྲིག་རིམ་ལ་ནི་མི་དགོས་པ་ ༣༢༥༽ དགོངས་པ་མངའ་ལྟར་ལགས། མདོར་ན་ལས་བྱང་དེ་དག་སོ་སོའི་ལྷ་བསྐྱེད་པ་ཐམས་ཅད་གུ་རུ་ཉིད་ལྷ་དེ་དག་གི་རྣམ་པར་བཞེངས་པ་ཙམ་མ་གཏོགས། རེ་རེ་ལ་གཤེགས་བསྡུ་སོགས་བསྡུ་སོགས་ཀྱི་སྤྲོས་པ་གཏན་ནས་མི་འཚལ་བ་ནི་རྒྱུད་སྡེ་གོང་མར་གྱུར་པའི་ཁྱད་དོན་ལགས་པ་དང༌། ༈ ལོ་ཆེན་རིན་བཟང་གི་རྒྱུད་སྡེའི་རིམ་པ་སོ་སོའི་ལུགས་ལྟར་མཛད་པ་དང༌། ཇོ་བོས་ཐམས་ཅད་གཅིག་ཏུ་དྲིལ་ཐབས་གནང་བ་དེ་གཉིས་གདམས་ངག་རིམ་གྱིས་པ་དང་གཅིག་ཅར་བའི་ཁྱད་དོན་ལྟ་བུར་འདུག་མོད་ཀྱི། འདིར་ནི་ཆོག་གཞུང་འདི་དག་ཐམས་ཅད་རྒྱུད་སྡེ་གོང་མ་ཤ་སྟག་ཡིན་པའི་ཚུལ་ཡང་མཁྱེན་པ་ཡེ་ཤེས་ཀྱི་ཀློང་ཆེན་པོར་བཞུགས་པར་མཛད་དུ་གསོལ། 

༈ དེ་ལྟར་ཡང་རྗེ་ཉིད་རྒྱལ་བ་པདྨ་འབྱུང་གནས་ཀྱི་སྐུ་གསུང་ཐུགས་ཡེ་ཤེས་རྡོ་རྗེའི་སྒྱུ་འཕྲུལ་དུ་བྱོན་པ་ལགས་ཚེ། ཆོས་ཚུལ་འདི་དག་གི་གནས་ལ་མི་མཁྱེན་མི་གཟིགས་པ་ ༣༢༦༽ རྡུལ་ཕྲན་ཕྲ་རབ་ཙམ་ལྟ་ག་ལ་ཞིག་སྟེ། ཕྱི་རབས་རྗེས་འཇུག་གི་གདུལ་བྱ་ལ་དགོངས་ནས། བདག་ལ་གསང་སྔགས་རྙིང་ལུགས་ཀྱི་བབས་དང་འགྲོས་ལ་བསྟུན་པའི་སྐབས་དོན་སྨྲ་བར་གྱིས་ཤིག་པའི་བཀའ་རིན་པོ་ཆེ་ཇི་ལྟར་བསྩལ་པ་སྤྱི་བོར་བླངས་ཏེ། རང་གི་གོ་ཚོད་དང་རིག་འཛིན་ཆེན་པོ་འཇའ་ཚོན་སྙིང་པོ་ཉིད་ཀྱི་ཕྱག་བཞེས་མཐོང་པ་བརྒྱུད་པ་ལྟར། ཅི་ནུས་སུ་ཡི་གེར་བཀོད་ནས་ཕུལ་བ་འདི་ཡི་དགེ་ཚོགས་སྟོན་གའི་ཟླ་ལྟར་དཀར་བའི་མཐུ་ནུས་ཀྱིས་མཁའ་མཉམ་འགྲོ་ཀུན་རྩ་གསུམ་དབྱེར་མེད་བླ་མཆོག་གི་གོ་འཕང་ལ་འཁོད་པར་གྱུར་ཅིག་ ཚུལ་འདི་གངས་ཅན་སྒྲུབ་རྒྱུད་མཐའ་དག་གི་ །གཙུག་རྒྱན་མཉམ་མེད་ཟླ་འོད་གཞོན་ནུ་ཡི། །སེང་གེའི་ཁྲི་ལ་ཡང་དག་གཟི་འབར་བའི། །རྒྱལ་མཆོག་སྤྲུལ་པའི་སྐུ་དེའི་བཀའ་བཞིན་དུ། །སྙིགས་མཐའི་ངང་ཚུལ་ལ་སྐྱོའི་སྤོང་བ་ལ། །སྣ་ཚོགས་རང་གྲོལ་ ༣༢༧༽ རྒན་པོས་ཀོང་རོང་མཐིལ། །རྒོད་ཚང་བྲག་གི་བྱ་སྐྱིབས་ག་ལ་བར། །བྲིས་ནས་ཕུལ་དགེས་་གཞན་ཕན་འགྲུབ་པར་ཤོག་ ། 1$0000180ཅེས་ཆུ་ཡོས་རྒྱལ་གྱི་ཟླ་བའི་དཀར་ཕྱོགས་མངོན་པར་འཕེལ་བའི་དུས་དགེ་བར་བྲིས་པ་མངྒ་ལམ། 1$10002501$0000250ཡང་རེ་ཤིག་གི་ཚེ་མཚུངས་བྲལ་མཆོག་གི་སྤྲུལ་པའི་སྐུ་དེ་ཉིད་ཀྱིད་དྲི་བའི་ཆབ་ཤོག་སྩལ་བའི་ནང་ཚན་དུ། གསང་སྔགས་བླ་མེད་ཀྱི་དཀྱིལ་མཆོག་ཐམས་ཅད་དུ་གསུངས་པའི་ནང་མཆོད་ཀྱི་གཙོ་བོ་བདུད་རྩི་སྨན་གྱི་མཆོད་པ་དང༌། རཀྟ་དམར་གྱི་མཆོད་པ་གཉིས་ཀྱི་ངོ་བོ་དང་དབྱེ་བ་སོགས་ལ་གཞུང་དང་བླ་མ་ཐ་དད་ཀྱི་ཕྱག་བཞེས་ངོས་འཛིན་སོགས་མིལའདྲ་བའི་ཁྱད་དོན་གྱི་དྲི་བ་འགའ་ཞིག་གནང་བའི་སྒེར་དོན་མདོར་བསྡུས་ཀྱི་མཆིད་ལན་ནི་སྔོན་དུ་ཕུལ་གྲུབ་པ་འདིར་མ་བཀོད་ཀྱང༌།

སྤྱི་དོན་འགའ་ཞིག་སླར་ཡང་ཞིབ་མནན་གྱི་ཚུལ་དུ་སྙན་དབང་རིན་པོ་ཆེར་གསོལ་བ་ནི། ༈ དེ་ཡང་སྤྱིར་གསང་སྔགས་ཀྱི་ཡོ་བྱད་དམ་རྫས་མཐའ་དག་ལ་རེ་རེ་ནས་ཐབས་ཤེས་ཟུང་འཇུག་གི་མཚན་ཉིད་རྫོགས་མོད་ཀྱང༌། སྐབས་འདིར་སྨན་རག་གཉིས་པོའི་མཚན་ཉིད་ལ་ནི་བདུད་རྩི་ནི་བྱང་ཆུབ་ཀྱི་སེམས་དཀར་ཆ་ཐབས་ཀྱི་རང་བཞིན་གཙོ་ཆེ་བས་དཀྱིལ་འཁོར་གྱི་གཡས་སུ་ 1$10001801$0000180འདི་ལ་གཞུང་ལ་ལར། འབྱོར་ན་གཏོར་མ་ཇི་ཙམ་ཡོད་པའི་གྲངས་དང་མཉམ་པར་བདུད་རྩིའི་སྣོད་བཤམས་པར་གསུངས་སོ། 1$1000180 བཤམས་ཤིང༌། ཚོགས་འཁོར་དང་གནས་ཁང་བདག་གཞན་སོགས་སྣོད་བཅུད་ཀྱི་དངོས་པོ་ཀུན་ལ་འཐོར་བ་ཙམ་གྱིས་སྒྲ་དྲི་འབག་གཙོག་ཉེས་སྒྲིབ་གདོན་བགེགས་སོགས་མཐའ་དག་སེལ་ཞིང་བྱིན་གྱིས་རླབས་པའི་ནུས་པར་ལྡན་པའི་ཐབས་ཀྱི་དམ་རྫས་ཡིན་ལ། ༈ རཀྟ་ནི་ཤེས་རབ་དམར་ཆ་ཡུམ་གྱི་རང་བཞིན་གཙོ་ཆེ་བས་ལྷ་ཚོགས་མ་ལུས་དགྱེས་པ་བསྐོངས་ཞིང་དམ་ཚིག་ཉན་པོའི་རྒྱུད་བསྐུལ་ནས་རང་བཞིན་གྱིས་ཕྲིན་ལས་ཐོགས་ ༣༢༩༽ མེད་དུ་འགྲུབ་པར་བྱེད་པའི་ལྷ་ཚོགས་དབང་དུ་བསྡུད་པའི་དམ་ཚིག་གི་རྫས་ཡིན་ཕྱིར་དཀྱིལ་འཁོར་གྱི་གཡོན་གྱི་ཆར་བཤམས་པ་དང༌། ༈ གཏོར་མ་ནི་ཡབ་ཡུམ་ཐབས་ཤེས་སྣང་སྟོང་ཟུང་དུ་འཇུག་ཅིང་གཉིས་མེད་བདེ་བ་ཆེན་པོའི་ཀློང་དུ་ཐུགས་དམ་ཡོངས་སུ་སྐོང་བར་བྱེད་པའི་དམ་རྫས་ཀྱི་གཙོ་བོ་ཡིན་ཕྱིར་དབུས་སུ་བཤམས་པའི་གྲངས་མང་ན་ཇི་ལྟར་རིགས་པར་བཀོད་དེ། འདི་ལ་ནི་བྱེ་བྲག་ཏུ་ལྷ་བསྙེན་པའི་སྐབས་སུ་བདག་བསྐྱེད་གཙོ་ཆེ་བས་གཏོར་ཞལ་རང་ཉིད་ལ་སྟོན་པར་བཤམས་པ་དང༌། སྒྲུབ་པའི་སྐབས་སུ་མདུན་གཙོ་ཆེ་བས་གཏོར་ཞལ་དཀྱིལ་འཁོར་གྱི་སྟོན་པ་དང༌། ལས་སྦྱོར་ཀྱི་སྐབས་སུ་དམིགས་ཡུལ་གཙོ་ཆེ་བས་གཏོར་ཞལ་དམིགས་བྱ་གང་ཡིན་གྱི་ཕྱོགས་སུ་སྟོན་དགོས་པར་བཤད་པ་སོགས་འབྱུང་མོད་ཀྱི། ༈ དེས་ན་གོང་་གི་འཕྲོར། སྨན་རཀ་གཉིས་ ༣༣༠༽ ཀྱི་ངོ་བོ་དང་བྱེད་ལས་བཤམས་ཚུལ་་སོགས་སྤྱི་ཙམ་དུ་ནི་དེ་ལྟར་ལགས་ཤིང༌།

༈ བྱེ་བྲག་ཏུ་སོ་སོའི་རྒྱུད་དང་སྦྱར་ཚུལ་གྱི་རིམ་པའི་དབང་དུ་བགྱི་ན། དིང་སང་གི་ཆོ་ག་མཁན་པོ་ཕལ་མོ་ཆེས་ནི། སྣོད་གཉིས་ཀར་ཆང་ཕུད་ཕལ་བ་རེ་བླུགས་པ་ལ་བྱིན་རླབས་ཀྱི་ཚིག་བཤགས་རེ་ཙམ་ངག་འདོན་བྱས་པ་དེས་བདུད་རྩི་དང་རཀྟའི་གོ་ཆོད་པ་ཡིན་རྒྱུར་རློམ་མོད་ཀྱང༌། དེས་ནི་ལྷོ་ཕྱོགས་ཐུགས་རྗེ་སྐོང་མ་དང་སྲུང་མ་ལ་འདུ་ནུས་པར་དཀའ་ཞིང༌། དེ་མ་ནུས་ཚེ་དགོས་དོན་གྱི་དངོས་གྲུབ་དང་ཕྲིན་ལས་འགྲུབ་པ་སོགས་ཀྱང་ག་ལ་འབྱུང་སྟེ། ཆོ་གའི་གཟུགས་བརྙན་ཙམ་དུ་ཟད་མོད། ལྷ་དང་དམ་ཅན་འདུ་བར་བྱེད་པ་ལ་སྒྲུབ་པ་པོ་དམ་ཚིག་གཙང་ཞིང་ལྟ་དགོངས་དང་ལྡན་པ། སྔགས་ཚིག་དང་ཆོ་ག་དག་ཅིང་ཏིང་ངེ་འཛིན་གསལ་བ། རྫས་དང་ཡོ་བྱད་འཛོམས་ཤིང་གཙང་སྦྲ་འཐོན་པ་སོགས་དགོས་པར་གསུངས་ཕྱིར་རོ། ༈ དེས་ན་དང་པོར་ ༣༣༡༽ བདུད་རྩིར་གཞི་མ་ནི་ཛ་གད་དཔའ་བོ་ཞེས་ཆང་སྣ་ལྔ་ཡིན་ཏེ། ནས་ཆང༌། འབྲས། གྲོ་ཆང༌། རྒུན་ཆང༌། མེོ་ཏོག་སྦྲང་ཆང་དང་ལྔ་ཡིན་ལ། དེ་ལ་འདེབས་རྒྱུའི་རྫས་ནི་བདུད་རྩི་ཨམྲྀ་ཏ་སྟེ། སྤྱིར་བདུད་རྩི་ལ་ཆོས་བདུད་རྩི། དོན་བདུད་རྩི། རྟག་བདུད་རྩི། དམ་རྫས་བདུད་རྩི། སྨན་བདུད་རྩི་དང་ལྔ་ཡོད་པའི་ནང་ནས་སྐབས་འདིར་རྗེས་མ་གཉིས་པོ་ལ་འཇུག་པ་ལགས་ཤིང༌། དེ་གཉིས་ཀྱི་དམ་རྫས་བདུད་རྩི་ནི་རང་བྱུང་ལུས་ཀྱི་བདུད་རྩི་ཆེ་ཆུང་གཉིས། བྱང་སེམས་ཐབས་ཤེས་གཉིས། ཤ་ཆེན་གྱི་དྭངས་མ་མ་དྷྱ་པ་ཞེས་པའམ་བོད་སྐད་དུ་དབུས་གནས་ཅེས་བྱ་བ་རྐང་དང༌། གོ་རོ་ཙ་ནགཉིས་པོ་གང་རུང་སྟེ། དེ་ལྟར་རྩ་བའི་བདུད་རྩི་ལྔ་ནི་དམ་རྫས་བདུད་རྩི་ཡིན་ལ། དེ་ལྔའི་སྐྱོབས་དང་འཕྲོས་དུ་འགྱུར་བའི་རྫས་རྣམས་ལ་ནི་སྨན་བདུད་རྩི་ཞེས་བྱ་བ་སྟེ། དེ་ལྟར་རྩ་བ་དང་སྐྱོབས་རྣམས་ཚང་བར་སྦྱར་བ་ནི་རྩ་བ་བརྒྱད་ཡན་ལག་སྟོང་ ༣༣༢༽ སྦྱར་གྱི་བདུད་རྩི་ཡིན་པ་དང༌། ༈ བདུད་རྩི་ལྔའི་རྩ་བ་བརྒྱད་ལའང༌། ཕྱིའི་རྩ་བ་བརྒྱད། ནང་གི་བརྒྱད། གསང་བའི་བརྒྱད།

དེ་ཁོན་ཉིད་ཀྱི་བརྒྱད། ཟུག་པ་རྩ་བའི་བདུད་རྩི་བརྒྱད། འདྲིལ་བ་སྟོང་པའི་བརྒྱད། གྱེས་པ་ལོ་འདབ་ཀྱི་བརྒྱད། སྨིན་པ་འབྲས་བུའི་བདུད་རྩི་བརྒྱད་དེ། དེ་ལྟར་བདུད་རྩིའི་རྩ་བ་བརྒྱད་བརྒྱད་དྲུག་ཅུ་རྩ་བཞི་ཡོད་དོ། ༈ ཡན་ལག་སྟོང་ནི། བདུད་རྩིའི་རྣམ་གྲངས་ལྔ་པོ་རེ་རེ་ལ་ནང་ཚན་བརྒྱ་བརྒྱ་ཡོད་པ་བསྡོམས་ལྔ་བརྒྱ་དང༌། དེ་རེ་རེའི་སྐྱོབས་ལྔ་བརྒྱ་རྣམས་བསྡོམས་པས་སྟོང་དུ་ 1$0000180འདི་དག་1$10001801$10002501$00002501$10001801$0000180གི་ངོས་འཛིན་ནི་བདུད་རྩི་རྒྱུད་རྣམས་དང་སྣ་སྒྲུབ་ཀྱི་གཞུང་དག་ལས་འབྱུང་མོད་ཀྱི། འདི་ནི་ཡི་གེ་མང་བར་འགྱུར་བ་དང༌། སོ་སྐྱེ་ཕལ་བའི་བློར་མི་ཤོང་བས་གསང་སྔགས་གསང་སྒྲོགས་ཏུ་འགྱུར་ཕྱིར་མ་བཀོད་དོ། 1$10001801$1000250 ཚང་བར་ཚུལ་བཞིན་སྦྱར་ནས་བསྒྲུབས་པ་དེ་ལ་བདུད་རྩི་ཨ་མྲྀ་ཏ་ཞེས། བོད་སྐད་དུ་འཆི་མེད་དང༌། ར་ས་ཡཱ་ན་ཏེ་བཅུད་ཀྱི་ལེན་དུགྲགས་པ་འདི་ཉིད་ཀྱི་ནུས་པ་ནི་བསམ་ ༣༣༣༽ གྱིས་མི་ཁྱབ་སྟེ། བདུད་རྩི་མཆོག་གི་ལུང་བམ་སོ་བརྒྱད་པ། བདུད་རྩི་འཁོར་ལོ་འབར་བ། བདུད་རྩི་བུམ་པ། བདུད་རྩི་རིན་པོ་ཆེ་ཆོས་ཉིད་གསང་བའི་རྒྱུད་ལ་སོགས་པ་བདུད་རྩིའི་རྒྱུད་སྡེ་མཐའ་དག་ནས་རྒྱ་ཆེར་གསུངས་ཀྱང་འབྲི་བར་མ་ལགས་མོད་ཀྱི། འགག་དོན་མདོར་བསྡུས་པའི་ཕན་དོན་དུ། ཨོ་རྒྱན་རིན་པོ་ཆེའི་གསུངས་ལས། བདེར་བཤེགས་མ་ལུས་མཆོད་པའི་རྫས། །བླ་མ་ཡི་དམ་བསྡུད་པའི་རྩི། །མཁའ་འགྲོ་ཀུན་གྱི་སྙིང་སྲོག་ཡིན། །སོགས་དང༌། བླ་མ་མཆོད་ན་བྱིན་རླབས་འབྱུང༌། །ཡི་དམ་མཆོད་ན་དངོས་གྲུབ་སྟེར། །བདེར་བཤེགས་མཆོད་ན་ཐུགས་རྗེ་འབྱུང༌། མཁའ་འགྲོ་མཆོད་ན་ལུང་ཡང་སྟོན། །སྒྲུབ་པ་པོའམ་སུས་ཟོས་ཀྱང༌། ཕྱི་ཡི་ནད་གདོན་སྡིག་སྒྲིབ་སེལ། །ནང་གི་བསྐྱེད་རིམ་ཏིང་འཛིན་གསལ། །གསང་བ་རང་རིག་ཆོས་སྐུར་རྟོགས། །དམ་ཚིག་ཉམས་ཆགས་ཐམས་ཅད་སྐོངས། །བཅངས་པས་དུས་མིན་འཆི་བ་ཟློག་

༣༣༤༽ གདུག་པའི་དུག་མང་འཇིལ་བར་མང༌། །བསྲེགས་པས་གདོན་གེགས་ཐམས་ཅད་སྐྲོད། །བྱུག་པས་ནད་གདོན་མ་ལུས་འཇོམས། །ཞེས་དང༌། འདི་ཉིད་བསྒྲུབས་པའི་གནས་དེ་ཡང༌། །དུར་ཁྲོད་བསིལ་བའི་ཚལ་མཚུངས་ཏེ། །དཔའ་བོ་མཐའ་འགྲོ་ཐམས་ཅད་འདུ། །ས་ཡུལ་བྱིན་དང་ལྡན་པར་འགྱུར། །ཆར་ཆུ་ཕེབས་ཤིང་ལོ་ཕྱུགས་ལེགས། །གང་དུ་བསྒྲུབས་པའི་གནས་དེ་རུ། །སེ་དད་མི་རྣམས་ཏིང་འཛིན་འཆར། །འདི་ཟོས་ཚེ་ཡི་དུས་བྱས་ཀྱང༌། །ཕོ་མོ་བཟང་ངན་མེད་པ་རུ། །རིག་པ་འཛིན་པའི་ས་ལ་གནས། །དེ་ཕྱིར་མཆོག་གི་དམ་རྫས་སོ། ཞེས་གསུངས་པ་འདི་ཙམ་གྱིས་དོན་སྟོན་པར་འགྱུར་ཕྱིར། རྒྱས་པར་ནི་ཡི་གེ་མང་བར་ཛེམས་ནས་མ་བཀོད་པས། ༈ དེས་ན་གོང་དུ་བརྗོད་པའི་ཆང་་སྣ་ལྔ་པོ་ལ་ཨ་མྲྀ་ཏ་འདི་ཉིད་བཏབ་ཅིང༌། གསང་སྔགས་གསར་མ་ལྟར་ན་བདུད་རྩི་རིལ་བུ་ཚུལ་དང་བསྒྲུབ་པ་ཉིད་བཏབ་ཀྱང་ཁྱད་པར་མ་ ༣༣༥༽ མཆིས་ལ། འདིའི་བུངས་བསྐྱེད་ཅིང་ཁ་དོག་དྲི་རོ་བཟང་བར་བྱ་ཕྱིར་དུ་སྨན་བདུད་རྩི་ཕྱིའི་རྩ་བ་བརྒྱད་པོ་ཀ་ར་དང་སྦྱར་ནས་ཅི་འབྱོར་དུ་འདེབས་པ་ཡིན་ཏེ། བརྒྱད་པོ་དེ་ནི་སྔོན་དཔལ་ཆེན་པོས་རུ་ཊ་བརྟུལ་བའི་ཚེ་ཁོའི་ཟག་པ་རྒྱ་མཚོར་ལྷུང་བ་བདུད་རྩིའི་ཤིང་དུ་སྐྱེས་པའི་རྩ་བ་ཀླུ་ཡུལ་དུ་ཟུག་ སྡོང་པོ་མི་ཡུལ་དུ་སྐྱེས། ལོ་འདབ་འབྲས་བུ་མེ་ཏོག་རྣམས་ལྷ་ཡུལ་འཕྱོ་བ་བྱུང་ཞིང༌། དེ་ལ་སྨན་གྱི་རྩ་བ་བརྒྱད་པོ་ཚང་བར་ཡོད་པ་ནི་ད་ལྟ་གཏེར་ནས་བྱོན་པའི་གུ་རུ་པདྨ་འབྱུང་གནས་ཉིད་ཀྱིས་བསྒྲུབས་པའི་དམ་རྫས་ཕབས་རྒྱུན་རྣམས་ལ་ཚང་བར་གསུངས་ལ། ད་ལྟ་ནི་དེ་དང་ཆ་མཐུན་པའི་སྨན་རཀ་སྣ་བརྒྱད་པོ་འདི་འདེབས་པར་གཞུང་ལས་བཤད་དེ། རྩ་བ་མཱུ་ལ། ཡལ་ག་ལི་ཤི། ཤུན་པ་ཤིང་ཚ། ལོ་མ་གནྡྷ་ཏྲ། མེ་ཏོག་གུར་ཀུམ། སྙིང་པོ་ག་བུར་དང་བརྒྱད། ༣༣༦༽ ཡིན་པ་དང༌། དེ་རྣམས་ཀྱི་ནང་ནས་གཞན་གོ་སླ་ཡང༌། མཱུ་ལ་གསོ་རིག་གཞུང་ནས་འབྱུང་བའི་པུ་ཥྐ་མཱུ་ལ་ཞེས་པ་དེ་ཡིན་ཕྱིར།

གནྡྷ་པ་ཏྲ་ནི་བོད་སྐད་དུ་དྲི་ཡི་ལོ་མ་ཞེས་པ་སྟེ། གསོ་རིག་ཏུ་ནི་དྲི་བཟང་བཞིའི་ནང་ཚན་གྱི་གོ་ལའམ་ག་ཡུ་ཞེས་པ་བཞེད་ཀྱང༌། སྐབས་འདིར་ནི་རྒྱ་གར་གྱི་ཙན་དན་ལོ་མ་དངོས་རྙེད་ན་རབ། མ་རྙེད་ན་བོད་ཀྱི་ཙན་དན་ནི་ཤུགས་པ་ཡིན་ཕྱིར་ཀླུངས་ཤུགས་ཀྱི་ལོ་མ་གཙང་མའི་རུང་བར་བཤད། དེས་ན་ཆང་སྣ་རྣམས་ལ་འདི་དག་ཚང་བར་སྦྱར་ཞིང་ཨ་རུ་ར་དང་ཀ་ར་ཡང་ཅི་འབྱོར་བཏབ་པ་བཤམས་ནས་བྱིན་གྱིས་བརླབ་དགོས་རུང༌། ཆང་ཉིད་ཀྱང་ད་ལྟའི་ཆང་ཕལ་པ་གཙང་སྦྲ་མ་བྱས་པའི་ཉག་ཉོག་གང་རྙེད་ལ་བྱེད་པ་འདི་འདྲས་ནི་ཡེ་ཤེས་ཀྱི་ལྷ་ལ་གཙང་དམེའི་འཛིན་རྟོག་མི་མངའ་ཡང་འཁོར་གྱི་མཁའ་འགྲོ་བཀའ་སྲུང་དམ་ཅན་གྱི་ཚོགས་རྣམས་རུ་ང་དང་འཁུ་ལྡོག་རྐྱེན་པས་ ༣༣༧༽ དམ་ཚིག་གི་རྫས་དང་མཆོད་གཏོར་ལ་འབགས་གཙོག་ཤོར་ན་དེ་དག་མི་འགྱེས་པའི་བཀའ་ཆད་ཀྱི་ཉེས་སྐྱོན་ཇི་རྙེད་པ་ཡུལ་ཁམས་སྤྱི་དང་སྒོས་སུ་ཡོན་མཆོད་གང་ཡིན་རྣམས་ལ་འཕྲལ་དུ་འབྱུང་བས་ན། དམ་རྫས་ཚོགས་ཤིང་གཙང་བར་གལ་ཆེ་ཕྱིར། ད་ལྟ་བདག་ཅག་ནི་རང་གི་ཉེ་སྐོར་དུ་ཆང་གི་རིགས་ཀྱི་དྲི་ཙམ་རླུང་་ཕྱོགས་སུ་ཡང་མི་བསྟེན་པའི་གཤིས་ཀྱིས། བདུད་རྩིའི་རྒྱུ་ནི་སྨན་སྒྲུབ་བྱེད་པའི་སྐབས་ནས་གོང་དུ་བརྗོད་པའི་ཆང་སྣ་ལྔ་པོ་རྒྱུ་དང་སྣད་དང་ཡོ་བྱད་ལག་བྱད་མཁན་སོགས་གང་སྤྱིར་གཙང་སྦྲ་མཐུན་དྲིལ་དུ་བྱས་པའི་ཆང་དེ་དག་རོ་ཡང་གཞན་ལས་ཁྱད་ཐོན་ཡ་མཚན་པར་འོང་སྣང་བ་དེ་ཉིད་རྩ་བའི་སྨན་རྣམས་དང་ཨ་མྲྀ་ཏ་སྦྱར་བའི་ཕྱེ་མ་རྒྱུན་དུ་ཚགས་ནས། ཚེས་བཅུ་སོགས་ནམ་དགོས་ཀྱི་སྐབས་སུ་ཕྱེ་མ་སེ་ཆུ་གཙང་ལ་་ཀ་ར་དང་ལྷན་ཅིག་བཏབ་ ༣༣༨༽ ནས་བཤམས་པ་ལགས།མདོར་ན་བདུད་རྩི་མཚན་ཉིད་དང་ལྡན་པའི་ཡོན་ཏན་དང་ནུས་པ་ནི། ཇི་སྐད་དུ་དགོངས་འདུལ་ལས། བདུད་རྩིའི་སྣོད་ནི་ཀ་པཱ་ལ། །བཅུད་ནི་བྱང་ཆུབ་སེམས་ཀྱི་རྒྱུན། །སྐྱེན་ནི་འབྲུ་གསུམ་ནུས་པས་བྱས། །དོན་ནི་སྐྱེ་འཆི་མེད་པ་ལ། །ལས་ནི་རྟོག་པའི་དྲ་བ་འཇོམས། །དེ་ཕྱིར་བདུད་རྩི་ཨ་མྲྀ་ཏ། །ལྷ་ལ་ཕོག་ན་དགྱེས་པ་སྐོངས། །སྲིད་ལ་ཕོག་ན་དམལ་འདུ། །རྣལ་འབྱོར་ལ་ཕོག་སྒྲིབ་པ་སྦྱོང༌། །དགྲ་ལ་ཕོག་ན་ཁལ་བར་རློག་

།བགེགས་ལ་ཕོག་ན་མྱོས་ན་འཇུག་ །རྫས་ན་ཕོག་ན་ནུས་པ་བསྐྱེད། །གང་ལ་ཕོག་ན་སྟོབས་དང་ལྡན། །ཞེས་པ་དེ་ལྟ་བུའི་མཚན་ཉིད་དང་ལྡན་པར་བྱིན་གྱིས་རླབས་པར་གསུངས་པ་ལགས། གཉིས་པ་རཀྟ་ལ་ཡང་ངོ་བོ་དང་ངེས་ཚིག་དབྱེ་བ་རྣམས་ཀྱི་དབང་དུ་བགྱི་ན། རཀྟཱི་ངོ་བོ་ལ་ལྔ་སྟེ། སྲིད་པ་གཞིའི་རཀྟ་ནི་འབྱུང་ ༣༣༩༽ བ་ཆུ། སྣང་བ་བརྡའི་རཀྟ་ནི་ཁ་དོག་དམར་པོ་འགྱུར་ཚད། འགྱུར་མེད་དོན་གྱི་རཀྟ་ནི་སོར་རྟོག་ཡེ་ཤེས་ཀྱི་བདག་ཉིད་སྣང་བ་མཐའ་ཡས། འཁོར་བ་རྒྱུའི་རཀྟ་ནི་མའི་མངལ་ཁྲག་ འབྲས་བུ་ཆེན་པོའི་རཀྟ་ནི་གདུག་པ་རུ་ཏྲ་བསྒྲལ་བའི་སྙིང་ཁྲག་ཡིན་པར་བཤད། ༈ རཀྟའི་མིང་གི་ངེས་ཚིག་ནི། སཾ་སྐྲྀ་ཏའི་སྐད་དུ་རཀྟ། བོད་སྐད་དུ་ནི་ཁ་དོག་གི་སྐབས་སུ་ནི་དམར་པོ་ལ་འཇུག་བྱེད་ལས་ཀྱི་སྐབས་སུ་ནི་ཆགས་པ་ལ་འཇུག་ དངོས་པོའི་སྐབས་སུ་ནི་ཁྲག་ལ་འཇུག་པ་སྟེ། སྐབས་འདིར་ནི་ཁྲག་ལ་དེ་ཐམས་ཅད་ཚང་བར་བཤད་དོ། ༈ དབྱེ་བའི་རྣམ་གྲངས་ནི། རཀྟའི་རྩ་བ་བརྒྱད་དང་ཡན་ལག་གསུམ་ཅུ་རྩ་ལྔ༌། དེའི་ཡན་ལག་ནི་གྲངས་ལས་འདས་པར་བཤད་དོ། དེ་ལས་རྩ་བ་བརྒྱད་ནི། ཡབ་ཀྱི་སྣ་གཡས་པའི་རཀྟ། ཡུམ་གྱི་པདྨའི་རཀྟ། སྲིད་པ་ཆགས་པའི་ལྟེ་ཁྲག་ གཡུལ་ ༣༤༠༽ དུ་བསད་པའི་དཔའ་བོའི་ཁྲག་སྟེ་ནང་གི་རྩ་བ་བཞི་དང༌། སྟག་གཟིག་སོགས་གཅན་གཟན་གྱི་ཁྲག་ བྱ་རྒོད་སོགས་འདབ་ཆགས་ཁྲག་ གཡག་སོགས་རྨིག་ཁྲག་གི་ཁྲག་སྟེ་ཕྱིའི་རྩ་བ་བཞི་པོ་བསྡོམས་པས་རཀྟའི་རྩ་བ་བརྒྱད་དོ། ༈ ཡན་ལག་སུམ་ཅུ་རྩ་ལྔ་ལས། མཚལ། ལི་ཁྲི། བཙག་ ལྷོང་རོས། རྡོ་རྗེ་དྲེག་སྟེ་སའི་རཀྟ་ལྔ༌། ཙན་དན་དམར་པོ། སེང་ལྡེང༌། མཛོ་མོ་ཤིང༌། གོརྴི་ཥ། ཤིར་ཤིང་དམར་པོ་སྟེ་ཤིང་གི་རཀྟ་ལྔ་ 1$0000180འདི་གཉིས་མ་རྙེད་ན། ལྟར་བུ་དང་ཀཎྚ་ཀཱ་རི་དམར་པོ་ལ་རུང་བར་བཤད། 1$0000250པདྨ་རཱ་ག་ བྱུ་རུ། མཆོང་དམར། མེ་ཤེལ། རྡོ་རྒྱུས་དམར་པོ། སྦལ་རྒྱབ་གང་རུང་སྟེ། མེ་ཏོག་གི་ཤིང་རཀྟ་ལྔ༌། ར་མོ་ཤག་

ཉེ་ཤིང་ས་སྙ་ལོ། གྲོ་མ། ཉུང་མ། 1$10001801$0000180འདིའི་དངོས་དེ་ནི་མདོ་ཁམས་ཀློང་ཐང་སོགས་སུ་སྐྱེ་བའི་ཁྲག་ ཉུང་ཞེས་པ་དེའོ། 1$10002501$0000250དམར་པོ་སྟེ། རྩ་བའི་ ༣༤༡༽ རཀྟ་ལྔ༌། རྒུན་འབྲུམ། རམ་བུ། ཁ་སྲན་བྲེའོ། བ་མཁལ་སྨུག་པོ། ཀྱུ་རུ་ར་སྟེ། འབྲས་བུའི་རཀྟ་ལྔ༌། རྒྱ་སྐྱེགས། སིནྡྷུ་ར། འབྲི་མོག་བུ་རམ། བྲག་ཞུན་ཏེ་རྩིའི་རཀྟ་ལྔ་རྣམས་དྲིལ་བས་རཀྟ་སུམ་ཅུ་རྩ་ལྔ་པོ་ནི་གཙོ་བོ་ལྟ་བུ་ཡིན་ལ། དེའི་ཡན་ལག་ཏུ་ནི། རྗ་ས་སོགས་ས་དམར་གྱི་རིགས་སུ་གྱུར་ཚད་དང༌། རིན་ཆེན་ནམ་དང་ཟངས་སོགས་རྡོ་རིགས་དམར་པོ་ཐམས་ཅད། ཨུཏྤལ་དམར་པོ་དང་ཤང་དྲིལ་དམར་པོ་སོགས་མེ་ཏོག་དམར་པོ་སོགས་ཐམས་ཅད་ཙོང་དམར་དང་ས་ 1$10001801$0000180འབྲི་ཏ་ས་འཛིན་གཟིར།1$1000180 འདྲེས་སོགས་རྩ་བ་དམར་བའི་དམར་བའི་རིགས་ཐམས་ཅད། 1$0000180དབྱི་མོང༌།1$1000180 སྣ་མའི་འབྲས་བུ་དང་འོལ་མ་སི་སོགས་འབྲས་བུ་དམར་པོ་ཐམས་ཅད། འབྲས་དམར་དང་ཁྲེ་དམར་སོགས་འབྲས་བུའི་རིགས་དམར་པོ་ཐམས་ཅད། ༈ དེ་ལྟར་རཀྟའི་རྣམ་གྲངས་སྤྱིར་བསྟན་ནས། ༣༤༢༽ སྐབས་འདིའི་དགོས་དོན་སྙིང་པོ་མདོར་བསྡུས་ཏེ་བཤད་པ་ནི། མ་ཧཱ་རཀྟ། ནུ་ཧེ་རཀྟ་དང་གསུམ་གསང་སྔགས་བླ་མེད་ཀྱི་ཆོག་གཞུང་ཕལ་ཆེར་དུ་འབྱུང་ཕྱིར། དེ་ལས་དང་པོ་མ་ཧཱ་ནི་གདུག་པ་ཅན་བསྒྲལ་བའི་ཁྲག་ཆེན་འཇུག་ཅིང༌། ད་ལྟ་ན་དམིགས་རྟེན་ཙམ་དུ་སྲོག་ཆགས་གཡག་དང་ར་སོགས་ཀྱི་ཁྲག་གཙང་མས་རུང་ལ། ༈ གཉིས་པ་མཱུ་ལ་རཀྟ་ནི་སྣོད་བཅུད་ཆགས་པའི་རྒྱུའི་རྩ་བ་ལ་འཇུག་ཕྱིར། ཆུ་གཙང་མ་ལ་གོང་དུ་བརྗོད་པའི་སྨན་རྫས་དམར་པོའི་རིགས་རྣམས་ཅི་འཛོམས་སུ་བཏབ་པས་རུང་བ་དང༌། ༈ གསུམ་པ་གུ་ཧྱ་རཀྟ་ནི་མཚན་ལྡན་གྲོང་པའི་ཆོས་ཀྱི་མ་གོས་པའི་པད་རཀ་ལ་འཇུག་ཀྱང༌། མ་རྙེད་པའམ་གང་ཟག་གི་བློར་མ་ཤོང་ 1$0000180སིནྡྷུ་ར་དང༌།1$1000180 ན་རཀྟ་བྱིན་རླབས་ཀྱི་སྐབས་སུ་ལྷ་མོ་རྡོ་རྗེ་སྒེག་མོ་བསྐྱེད་པའི་གསང་བ་ནས་རཀྟའི་རྒྱུན་

༣༤༣༽ བབས་པ་སོགས་དམ་ཚིག་གི་རཀྟའི་རྒྱ་མཚོ་ལ་ཡེ་ཤེས་ཀྱི་རཀྟའི་ཆར་རྒྱུན་ཕབས་ཅིང་བསྟིམ་པ་དེ་ཀས་ཆོག་པ་སྟེ། མདོར་ན་རཀྟའི་མཆོད་པ་དངོས་སུ་བཤམས་ཞིང་འབུལ་རྒྱུ་ནི་འདིར་འདུ་ལ།

ཡང་པདྨ་མཾ་སར་སྦྱར་བའི་རཀྟ་དང་ཞེས་སོགས་ཆོག་གཞུང་ལས་གསུངས་བའི་དོན་ནི་ཐུགས་དམ་བསྐང་རྫས་ཀྱི་རྣམ་གྲངས་བརྗོད་པ་སྟེ། པདྨའི་སྣོད་ནི་ཐོད་པ། མཾ་ས་ནི་དགྲ་བགེགས་བསྒྲལ་བའི་དབང་པོ་ལྔ་དང་དོན་སྙིང་སོགས་དང༌། རཀྟ་ནི་དེའི་སྙིང་ཁྲག་སོགས་ལ་འཇུག་པ་དང༌། ཡང་དུག་གསུམ་རྩད་གཅོད་ཀྱི་མཆོད་པ་ལ་གཏི་མུག་ཤའི་ཕུང་པོ། འདོད་ཆགས་ཁྲག་གི་རྒྱ་མཚོ། ཞེ་སྡང་རུས་པའི་རི་རབ་སོགས་གསུངས་པ་ནི། ངོ་བོ་ཉོན་མོངས་པ་དུག་གསུམ་པོ། རྣམ་པ་དགྲ་གེགས་ཀྱི་ཤ་ཁྲག་རུས་ཁྲག་རུས་གསུམ་གྱིས་མཆོད་པས། འབྲས་བུ་སྐུ་གསུམ་དབྱིངས་སུ་སྦྱོར་བའི་ཐབས་དང༌། ཡང་རྟེན་འབྲེལ་བཅུ་གཉིས་མཱུ་ལ་རཀྟ་ཞེས་ ༣༤༤༽གསུངས་པའི་མཱུ་ལ་ནི་རྩ་བའི་སྐད་དོད་ཡིན་ཕྱིར། འཁོར་བར་འཁྱམས་པའི་རྒྱུ་ནི་རྟེན་འབྲེལ་བཅུ་གཉིས། བཅུ་གཉིས་པོའི་རྩ་བ་ནི་མ་རིག་པ་ལ་འདུག་པས། མ་རིག་པ་རྩད་ནས་ཆོད་པ་ནི་རིག་པ་ཡེ་ཤེས། རིག་པའི་ཡེ་ཤེས་རང་ངོ་ཤེས་ཤིང་མངོན་དུ་གྱུར་བ་ནི་འཁོར་བའི་ས་བོན་བཅོམ་པ་ཡིན་དོན་གྱིས། རྒྱུ་དྲུག་འཁོར་བ་བསྒྲལ་བའི་རཀྟ་ཅེས་ཀྱང་གསུངས་སོ། གཞན་ཡང༌། གནས་སྐབས་སུ་ལྷ་དང་ཆོས་སྲུང་མ་མགོན་ཕོ་རྒྱུད་མོ་རྒྱུད་སོ་སོ་ལ་རང་གི་དམ་རྫས་དང་བསྐང་རྫས་ཀྱི་བྱེ་བྲག་ཐ་དད་པ་དགོས་པའི་རིགས་ནི་མཐའ་ཡས་ཏེ། དཔའ་བོའི་སྙིང་ཁྲག་ ནལ་བུའི་ཁྲག་ རྟ་ནག་ གཡག་ལུག་ རྭ། བྱ་དཀར་དང་མཚལ་བུ་དང་བྱ་ནག་གི་རིགས་ཀྱི་ཁྲག་སོགས་སྐབས་ཀྱི་དགོས་དོན་ཐ་དད་པའི་དམིགས་གསལ་དག་ནི་རང་རང་གི་སྒྲུབ་ཐབས་དང་ཆོག་གཞུང་སོ་སོ་ལས་འབྱུང་ཕྱིར། འདིར་སྨོས་མི་འཚལ་ལགས་ཀྱི། ༣༤༥༽ ༈ འོན་ཀྱང་འགག་དོན་དུ་དྲི་བའི་སྙིང་པོ་ནི། གསང་སྔགས་བླ་མེད་ཉམས་སུ་ལེན་པའི་གང་ཟག་ནི་ལྟ་བའི་གདེངས་ཀྱིས་འཁོར་འདས་སེམས་སུ་ཐག་ཆོད་པ། ཏིང་ངེ་འཛིན་གྱི་སྣང་སྲིད་དག་པ་རབ་འབྱམས་སུ་ཤར་བ། བརྟུལ་ཞུགས་ཀྱི་རྩལ་གྱིས་གང་བྱུང་ལམ་དུ་ལྷོངས་པ་གཅིག་མོད་ཀྱང༌།

དེང་སང་ནི་དེ་ལྟ་བུ་དཀོན་ཏེ། ཇི་སྐད་དུ། གསང་སྔགས་པ་ལ་རབ་འབྲིང་མཐའ་གསུམ་ཡོད་པའི་སྔགས་པ་རབ་ལ་ཤར་བ་རྣམ་པ་ལྔ་འབྱུང་བ་ནི། སེམས་ཅན་སངས་རྒྱས་སུ་ཤར་བས་སྣང་བ་སྣ་ཚོགས་ཆོས་ཉིད་དུ་འཁྱེར་ཤེས། ཉོན་མོངས་ཡེ་ཤེས་སུ་ཤར་བས་སྤང་བླངས་འགག་སྒྲུབ་རང་སར་གྲོལ་བའི་གནད་ཤེས། རྣམ་རྟོག་ཆོས་ཉིད་དུ་ཤར་བས་ཆོས་སྐུ་རང་ལ་ཡེ་ནས་གནས་པའི་ ༣༤༦༽ དོན་ཤེས་པ་སྟེ། དེ་ལྟར་ཤར་བ་ལྔ་དང་ལྡན་པ་ནི་དིང་སང་མི་རྙེད། ཡང་སྔགས་པ་འབྲིང་ལ་གསལ་བ་རྣམ་པ་ལྔ་སྟེ། སྟོང་གསུམ་ལྷའི་གཞལ་ཡས་སུ་གསལ་བའི་དཀྱིལ་འཁོར་ལ་ཆེ་ཆུང་ཡང་དོག་མེད་པ། ཕུང་ཁམས་ལྷ་རུ་གསལ་བས་བར་ཆད་་གདོན་བགེགས་ཀྱི་ཡུལ་དང་བྲལ། སྣོད་ཀྱི་འཇིག་རྟེན་གཏོར་སྣོད་དུ་གསལ་བས་གཏོར་མཆོད་ལ་བཟང་ངན་གྱི་མཚན་འཛིན་མེད། སྣང་སྲིད་ཐམས་ཅད་དམ་རྫས་སུ་གསལ་བས་སྲུང་མ་དམ་ཅན་མི་དགྱེས་པའམ་མ་སྐོངས་པའི་སྐྱོན་ཟད། གནས་ལུགས་སྟོང་པ་ཉིད་དུ་གསལ་བས་སངས་རྒྱས་ཀྱི་ཆོས་མ་ལུས་རང་སེམས་ལ་རྫོགས་པ་སྟེ། དེ་ལྟ་བུ་ལྡན་པ་ཡང་དིང་སང་རྙེད་པར་དཀའ་བས། ད་ལྟའི་གསང་སྔགས་པར་རློམ་པ་ཕལ་ཆེར་ནི་བཟུང་བ་རྣམ་པ་ལྔས་བཅིངས་པ་ཤས་ཆེ་སྟེ། བསྐྱེད་རིམ་རྟག་བརྟན་ཐེར་ཟུག་ཏུ་བཟུང་བས་ལྷ་འགྲུབ་པའི་དུས་མེད། ཕྲིན་ལས་ ༣༤༧༽ གྱེར་ལ་སྒོམ་མེད་དུ་བཟུང་བས་གསང་སྔགས་དམ་མེད་ལྟོ་ཕྱིར་བོན་གྱེར་དུ་སོང༌། སྔགས་དང་སྙིང་པོ་རང་རྒྱུད་པར་བཟུང་བས་བྱིན་རླབས་དང་ནུས་པའི་རྒྱུ་མེད། རྫས་དང་གཏོར་ཆུང་བཤོས་བུར་བཟུང་ཞིང་ཟ་འདོད་དང་བརྣབ་སེམས་ཀྱི་འབྲས་བུས་དཀོར་དང་རྣམ་སྨིན་གྱི་འདམ་དུ་ཆུད། འབྲས་བུ་འཇིག་རྟེན་རྟག་ཆད་དུ་བཟུང་བས་རུ་ཏྲའི་གོལ་སར་ལྟ་བུར་འགྱུར་གྱི་གསང་སྔགས་པ་མང་བར་གདའ་བས། ༈ དེས་ན་དམ་རྫས་སྨན་རག་གི་རྒྱུ་དང་དངོས་པོ་ཡང་གཞུང་ཅི་ལྟ་བའི་ཚུལ་ལྡན་ནི་གདམས་ངག་གི་སྤྱོད་ཡུལ་དུ་མ་གྱུར་ཚེ། བདག་གིས་ནི། བདུད་རྩིའི་རྩ་བ་བརྒྱད་ཀྱང་ཕྱིའི་བརྒྱད་པོ་དངོས་སུ་སྦྱར་ཞིང༌།

ནང་གསང་བའི་རྩ་བ་རྣམས་ནི་སྔོན་གྱི་ཕབས་རྒྱུན་དག་གིས་མཐུས་པར་བྱས། བདུད་རྩི་ལྔ་ཉིད་ཀྱང་སྔོན་གྱི་རིག་འཛིན་ཆེན་པོ་དགའ་རབ་རྡོ་རྗེ། ཤྲཱི་སིངྷ༌། བི་མ་ལ། པདྨ་འབྱུང་གནས་རྣམས་ཀྱིས་བསྒྲུབ་ ༣༤༨༽ པའི་མཆོད་སྨན་གཏེར་བྱོན་དང༌། འཕགས་པ་ཀླུ་སྒྲུབ་དང་ཏེ་ལོ་ནཱ་རོ་སོགས་ཀྱིས་བསྒྲུབ་པའི་བདུད་རྩི་རིལ་བུ། བོད་ཡུལ་དུའང་སློབ་དཔོན་ནམ་མཁའི་སྙིང་པོ། བཻ་རོ་ཙ་ན། ཛྙ་ན་ཀུ་མཱར། སངས་རྒྱས་ཡེ་ཤེས་སོགས་ཀྱི་བསྒྲུབ་སྨན་དང༌། གཞན་ཡང་གསང་སྔགས་གསར་རྙིང་སོགས་ཀྱི་སྐྱེས་ཆེན་གྲུབ་ཐོབ་རིག་འཛིན་གཏེར་བཏོན་སོ་སོས་བསྒྲུབ་པའི་ཕབས་རྒྱུན་རྣམས་ལ་ཚང་བ་དང༌། དེར་མ་ཟད། བྱིན་རླབས་དམ་རྫས་ཀྱི་ཁྲོད་དུ་ཡང༌། གུ་རུ་ཡབ་ཡུམ་གྱི་བྱང་སེམས་ཀྱི་ཐོག་དྲངས། བྲམ་ཟེ་སྐྱེ་བ་བདུན་པ་དང་སྐྱེས་ཆེན་དམ་པ་རྩོད་མེད་མང་པོའི་སྐུ་ཤ། དབུ་ཀླད། ཤངས། མཚལ། གདུང་རུས། གསང་ཆེན་གསང་ཆབ་སོགས་བསམ་གྱིས་མི་ཁྱབ་པ་བཞུགས་ཕྱིར། གདམས་ངག་ཕལ་བའི་བདུད་རྩི་ལྔ་ལོགས་སུ་བླུགས་དགོས་པར་མ་གྱུར་ལ། ཤ་ལྔ་སོགས་ཀྱང་སྐྱེས་ཆེན་རྣམས་ཀྱི་ཆིབས་པ་་ཞབས་རྗེས་འཇོག་ཅིང་རིང་བསྲེལ་བྱོན་པའི་རིགས་ཀྱི་ཤ་དང༌། འགྲོ་མགོན་ ༣༤༩༽ཞང་རིན་པོ་ཆེས་ཆོས་སྐྱོང་འགྲུབ་པའི་མགོན་ཁྱི་མངོན་ཤེས་ཅན་གྱི་ཤ་སོགས་ལ་བྱས། གཞན་གླང་ཆེན་དང་རྨ་བྱ་སོགས་ནི་ཕལ་བ་ལས་མ་རྙེད་ཀྱང་གནས་དག་གནས་བསྒྱུར་གྱི་སྒྲུབ་པའི་གཞུང་བསྲང་ཕྱིར། དེས་ན་བདུད་རྩི་ཆོས་སྨན་ཁུངས་བཙུན་འདི་ལྟ་བུའི་དམ་རྫས་དང་སྦྱར་བའི་བདུད་རྩི་སྨན་མཆོད་འདིས་ནི་གཞུང་ནས་བཤད་པའི་ཕན་ཡོན་དང་ནུས་པ་འབྱུང་མཆི་བར་རང་ཉིད་སེམས་ཤིང༌། ༈ དེ་བཞིན་དུ་རཀྟ་ཡང་ཅི་འཛོམས་ཀྱི་ངོས་ནས་ཚོགས་པར་སྦྱར་ཞིང་ཁྱད་པར་གནས་ཆེན་ཅཱ་རིའི་ཕག་མོའི་གསང་རྫས་སིནྡྷུ་ར་སོགས་ལ་ཡིད་བརྟན་བཅས་ནས་སྦྱར་བ་ཡིན་པས་ཁུངས་ཐུབ་ཏུ་མོས་པ་ལགས་པས་ན། ཆང་ཕུད་ཞིག་ལ་ཁྲག་བསྲེས་པ་ལ་རཀྟར་རློམ་པ་དག་དང་ཅུང་ཟད་མི་མཚུངས་པའི་རྒྱུ་མཚན་འཕྲོས་ཞོར་དུ་གསོལ་པ་པ་འདི་ཡང་དགོངས་དབྱིངས་ཟབ་མོར་

༣༥༠༽ ཅགས་ངོས། ཞལ་སློབ་བཀའ་འབངས་རྗེས་འཇུག་རྣམས་ཀྱང་གསང་སྔགས་ཀྱི་ཕྱག་བཞེས་ལ་ཚོད་ཡོད་རྩིངས་ཆོས་གཡས་མེད་དུ་མ་གྱུར་པའི་ལྟོ་སྤྱོད་ལ་འགོད་པར་མཛད་དུ་གསོལ། ཞེས་བདུད་རྩི་སྨན་རག་གི་སྐབས་དོན་གྱི་མཆིད་ལན་དུ་ཕུལ་བ་ཨ་ཐཱ། ༈ ཡང་རྗེ་ཉིད་ཀྱི་བཀའ་ཐམ་དུ་ཡང་ཟབ་དཀོན་མཆོག་སྤྱི་འདུས་སོགས་གཏེར་གསར་གྱི་ཆོག་སྒྲིག་སྨད་ལས་སྐོར་ལ་སླར་ཡང་དྲི་རྨེད་ཞིབ་ནན་དང༌། ཁྱད་པར་སྔར་གྱི་ཕྱག་བཞེས་སྒྲིག་རིམ་མཛད་ཚུལ་རྣམ་ལ་མི་འཐད་པའི་ཀླན་ཀའི་ངག་འཁྱལ་ཟེར་མཁན་བྱུང་ཚུལ་གྱི་འཕྲོས་པ་དང་བཅས་པ་སྩལ་བའི་ཆར། སྒྲིག་རིམ་གྱི་གནས་ལུགས་ནི་ཟུར་དུ་ཕུལ་གྲུབ་པ་ལྟར་ལགས་ནའང༌། སྐྱོན་འདེབས་ཀྱི་སྐུར་ཞུས་བྱེད་པ་དེ་དག་དོན་ལ་མི་གནས་ཚུལ་གྱི་རྒྱུ་མཚན་དོགས་སེལ་གྱི་འཕྲོས་དོན་འགའ་ཞིག་རྗེས་འཇུག་ལ་ཕན་པར་བསམ་སྟེ་སླར་ཡང་ ༣༥༡༽ ཕུལ་བ་ནི། ༈ དེ་ལ་སྤྱིར་གསང་སྔགས་བླ་མེད་ཀྱི་ཆོག་གཞུང་ཐ་དད་དུ་བདག་མདུན་བུམ་གསུམ་ཐ་དད་དུ་མཛད་པ་མང་ཞིང༌། བསྙེན་པའི་སྐབས་སོགས་སུ་བདག་བསྐྱེད་ཁོ་ནས་ཆོག་པ་སོགས་ཀྱི་ཚུལ་ནི་གསར་རྙིང་དགོངས་པ་མཐུན་ནའང༌། ༈ ཁྱད་པར་ནི་རྙིང་ལུགས་ལ་ཕྲིན་ལས་ཀྱི་གཞུང་ངམ་ལས་ཀྱི་བྱང་བུ་ཞེས་མིང་དུ་བཏགས་པའི་དཀྱིལ་འཁོར་ལྷ་ཚོགས་གང་དང་གང་ཡིན་པ་དེ་དག་བདག་བསྐྱེད་ཀྱི་ཚུལ་དུ་སྒོམ་ཐབས་ཀྱིས་ཁོག་ཕུབས་ཅིང༌། མདུན་བསྐྱེད་དང་བུམ་པ་སོགས་སུ་བསྐྱེད་དགོས་པའི་སྐབས་དག་ཏུའང་བདག་བསྐྱེད་ཉིད་ལ་ཚིག་ཕྲད་ཀྱི་ཁ་བསྒྱུར་ཙམ་བྱས་པས་དོན་འགྲུབ་པ་སྔོན་འགྲོ་དངོས་གཞི་རྗེས་ཀྱི་ལས་རིམ་མཐའ་དག་ཀྱང་གཞུང་གཞན་ནས་དྲངས་མི་དགོས་པར་རང་གཞུང་གང་ཡིན་གྱི་ལས་བྱང་དེ་ཀ་གོ་ཆོད་ཅིང་ཆོ་གའི་ཡན་ལས་ཚང་བ། དབང་དང་རབ་གནས་སྦྱིན་སྲེག་ ༣༥༢༽ གཤིན་དོན་སོགས་དང༌། དྲག་པོའི་ལས་སྦྱོར་གྱི་རིགས་སོགས་གང་བྱེད་ཐམས་ཅད་ལ་ཡང་ཉེ་བར་འཁོ་ཞིང་མེད་མི་རུང་བ་འདི་ལྟ་བུ་ནི་གུ་རུ་རིན་པོ་ཆེ་པདྨ་འབྱུང་གནས་ཀྱིས་གསུགས་པའི་ཆོས་སྐོར་རྒྱས་བསྡུས་མཐའ་དག་ཀུན་ལ་དེ་དང་མཚམས་པའི་ལས་བྱང་རྒྱས་བསྡུས་གང་རུང་རེ་ནི་མེད་མི་སྲིད་ཅིང༌།

འདི་ལ་ཕྱིས་སུ་གསར་མའི་ མཁས་གྲུབ་ཀྱིས་ལས་གཞུང་དུ་མིང་བཏགས་པའི་བདག་བསྐྱེད་རྐྱང་པ་རེ་ངག་འདོན་བྱས་པས་བདག་མདུན་བུམ་གསུམ་གའི་གོ་ཆོད་པར་ནི་གདམས་ངག་དབང་པོ་ཡང་རབ་རྣམས་དང་ཏིང་ངེ་འཛིན་ལས་རུང་གིས་ནི་ལས་བྱང་གཅིག་པུས་བདག་མདུན་བུམ་གསུམ་ཙམ་དུ་མ་སྣང་གྲགས་སྣོད་བཅུད་ལྷ་སྔགས་ཀྱི་རོལ་པ་ཆེན་པོར་ལམ་དུ་འཁྱེར་བ་སྟེ། གོང་དུ་སྔགས་པ་རབ་ལ་ཤར་བ་རྣམ་པ་ལྔ་བཤད་པ་ལྟར་འབྱུང་ ༣༥༣༽ མོད་ཀྱི། གཞན་མ་གང་ཟག་ལས་དང་པོ་པ་སོགས་ལ་བདག་ཉིད་ལྷའི་རྣལ་འབྱོར་དུ་བསྒོམ་པའི་ཚེ་ནི་ལས་བྱང་གི་གཞུང་ཇི་ལྟ་བ་བསྲང་བ་ཉིད་ཀྱི་འགྲུབ་ལ། མདུན་བསྐྱེད་དང་བུམ་བསྐྱེད་སོགས་ནི་བདག་བསྐྱེད་ཀྱི་ཡན་ལག་གམ་བདག་ལས་སྤྲུལ་བའི་དཀྱིལ་འཁོར་ཡིན་ཕྱིར། དེ་དག་གང་དགོས་ཀྱི་སྐབས་སུ་ཡང༌། ལྷའི་མངོན་རྟོགས་ལས། སྤྱན་འདྲེན་མཆོད་བསྟོད་སོགས་གང་དང་གང་དགོས་པ་རྣམས་ལས་བྱང་གི་སྐབས་དེ་ནས་ཅི་འདོད་ཁོལ་ཕྱུངས་བྱས་ཆོག་པས་གཞན་ལ་ལྟོས་མི་དགོས་པ་ལ་དགོངས་ནས་མཛད་ཅིང༌། སྐབས་དོན་གང་ལ་གང་དགོས་སྦྱར་ཆོག་པའི་དོན་གྱི་ཕྱིར། ལས་ཀྱི་བྱང་བུ་ཞེས་མིང་དུ་འདོགས་པར་མཛད་པ་ཡིན་གྱི། འདི་གཅིག་པས་བདག་མདུན་བུམ་གསུམ་ག་གོ་ཆོད་པར་གྱིས་གསུངས་པ་ནི་གུ་རུའི་གཏེར་ཆོས་གང་ལའང་མེད་ཅིང༌། དེ་དང་རྗེས་སུ་མཐུན་ ༣༥༤༽ པར་རྙིང་མ་བའི་གདམས་ངག་ཆོས་བཞིན་མི་སྤྱོད་པའི་ཟོག་པོའི་རིགས་ལ་ནི་བདེན་པར་སུ་ཞིག་འཛིན་ལ་དེ་ལ་མི་བརྟན་བྱེད་པ་པོ་ཉིད་འཁྲུལ་བ་ལས་གཞན་ཅི་སྟེ། རྙིང་མའི་ཆོས་ལ་སྤྱོད་པ་ཚད་ལྡན་རྣམས་ནི་གུ་རུའི་གསུང་དང་འགལ་བར་མི་བྱེད་པས། དེས་ན་བཀའ་དཀྱོན་དང་དག་པར་མཛད་པ་པོ་རྣམས་ཀྱང་དང་པོར་དགག་རྒྱུའི་དོན་དེ་ཀ་དགོངས་པ་ལོན་ངེས་སུ་མ་གནང་ན་སྩལ་སྒྲོག་རྗེས་འབྲང་ལ་བརྟེན་ནས་བཀའ་དཀྱོན་མཛད་རུང་མཛད་མཁན་རང་ཉིད་དབུ་སྟོངས་པའི་རྟགས་དང་རྩ་ལྟུང་གི་རྒྱུ་ 1$0000180རྩ་ལྟུང་དྲུག་པ་དང་བཅུ་གཉིས་པ་སོགས།

1$10002501$0000250རྐྱེན་ལས་མི་འབྱུང་ལགས་ཅེས་ལས་བྱང་སྤྱི་བབས་ཀྱི་འཕྲོས་དོན་དུ་བགྱིས་ནས། ༈ འདི་ཉིད་ཀྱི་སྒེར་དོན་འབུལ་རྒྱུར་ལས་གཞུང་རྒྱས་བསྡུས་སོ་སོ་ལ་ས་བཅད་སྒྲིག་རིམ་ཀྱང་སྤྱི་ཁོག་འདྲ་བ་ལ་ནང་ཚན་ཕྲན་བུ་མི་འདྲ་བ་དུ་མ་འབྱུང་བ་ ༣༥༥༽ ནི། འགའ་ཞིག་རྒྱུད་སྡེའི་ཁྱད་པར། ལ་ལ་ནི་ལྷ་ཞི་ཁྲོའི་ཁྱད་པར། ལ་ལ་ནི་ལས་དམིགས་སྒོའི་ཁྱད་པར། སྐབས་ལ་ལར་ནི་སྤྲོས་བཅས་དང་སྤྲོས་མེད་གཉིས་སོ་སོའི་རྩལ་འདོན་ཚུལ་གྱི་ཁྱད་པར་སོགས་ལགས་ཚེ། ཐམས་ཅད་སྒྲིག་རིམ་ཚད་གཅིག་ཏུ་འབབ་པ་ནི་ནམ་ཡང་མི་འབྱུང་ནའང༌། གུ་རུ་རིན་པོ་ཐམས་ཅད་མཁྱེན་ཅིང་གཟིགས་པས་གང་ལ་གང་འོས་སུ་མཛད་པ་ལ། རང་ཅག་སོ་སྐྱེ་ཚུར་མཐོང་གི་བློས་འདི་དང་འདི་མི་མཐུན་ནོ། འདི་ནི་འདི་ནི་ལྷག་གོ། ཆད་དོ། ཅེས་སོགས་ཀྱི་ཁ་ཚོན་གཅོད་དུ་ག་ལ་རུང་ཞིང་བཅད་པས་ཀྱང་ཅི་ཞིག་བྱ་སྟེ། རང་གཞུང་དེ་ནས་གང་གསུངས་པ་ལྟར་བྱས་པས་འགྲུབ་པ་ནི་ངང་ཚུལ་ལགས་ཤིང༌། དེས་ན་རྗེས་ཀྱི་ལས་རིམ་རྣམས་ཀྱིས་དང་པོར་ཚོགས་མཆོད་བྱ་ཐབས་འབྱུང་བ་འདི་སྐབས། ཐོག་མར་ཚོགས་རྫས་བཤམས་ཤིང་བསངས་ ༣༥༦༽གྱིས་བརླབ་སྟེ། ཚོགས་མགྲོན་རྣམས་སྤྱན་དྲངས་བ་སོགས་ནི་གཞུང་ཕལ་ཆེར་མཐུན་ནའང༌། སླར་ཚོགས་དེ་ཉིད་མང་དུ་སྤྲོས་ནས་འབུལ་ཚུལ་་ལ་ལས་གཞུང་སོ་སོར་མི་གཅིག་པ་སྣ་ཚོགས་མཆིས་ཏེ། བླ་མ་དགོངས་པ་འདུས་པའི་ལས་བྱང་ཆེན་མོ་ཚངས་པའི་སྒྲ་དབྱངས་སོགས་ལས་ནི། དང་པོར་ཚོགས་བྱིན་གྱིས་བརླབས་གྲུབ་ནས་མ་སྤྲོས་པ་དེ་ལས་འོད་་ཟེར་འདོད་ཡོན་གྱི་ལྷ་མོ་གྲངས་མེད་པ་འཕྲོས་པས་མཆོད་ཡུལ་ཐམས་ཅད་དགྱེས་སྐོངས་སུ་བྱེད་པས་ཚོགས་ཕུད་སྤྱིར་འབུལ་བ་ཡིན་ལ། སླར་བྱེ་བྲག་ཏུ་བསྒྲལ་སྟབས་ཀྱི་ལས་རིམ་ནི་ཚོགས་སྣོད་དེ་ཉིད་དྲག་པོའི་ཧོམ་ཁུང་དུ་གྱུར་པའི་ནང་དུ་ཚོགས་རྫས་ཀྱི་དངོས་པོ་དེ་དགྲ་བགེགས་ཀྱི་གཟུགས་ཕུང་དུ་དམིགས་ནས། བཀའ་བདེན་སྟོབས་ཀྱིས་གནོད་བྱེད་རུ་ཊ་མ་ལུས་བཀུག་ཅིང་བསྒྲལ་བའི་ཚུལ་གྱིས་ཚོགས་དུམ་བུ་མང་དུ་སྤྲོས་ཏེ་དཀྱིལ་འཁོར་དུ་བྲན་

༣༥༧༽ ཅིང་སྟབས་པ་དེར། དེ་ལྟར་ཕྱག་བཞེས་འདི་ནི་ད་ལྟ་སྙིམ་ཕུ་བྱ་ཁྱུང་སོགས་དགོངས་འདུས་ཀྱི་བདག་པོ་རྣམས་ཇི་ལྟ་བར་མཛད་པ་འདི་ལུགས་གཅིག་ ཡང༌། བསྒྲུབ་པ་བཀའ་བརྒྱད་ཆེན་མོ་གཏེར་ཁ་གོང་འོག་སོགས་ལྟར་ན། ཚོགས་བྱིན་གྱིས་བརླབ་མ་ཐག་སྤྲོས་ནས་ཕུད་དང་པོ་དཀྱིལ་འཁོར་དུ་འབུལ་ཞིང་དེ་ཤུལ་སྣོད་ཐ་དད་པར་བཤམས་པས། དང་པོ་ཐུགས་དམ་བསྐངས། བར་པ་ཉམས་བཤགས། ཐ་མས་བསྒྲལ་སྟབས་བྱ་བ་སྟེ་ཚོགས་ཕུད་རིམ་པ་གསུམ། དེ་ཤུལ་བར་པ་ནི་སྒྲུབ་པ་པོ་རྣམས་དངོས་གྲུབ་ཏུ་རོལ། མཐར་ལྷག་མ་ཡང་ཡར་གནས་དཀྱིལ་འཁོར་པ་རྣམས་དང༌། མར་གནས་བཀའ་སྡོད་ཕོ་ཉ་ཡང་གཡོག་དང་བཅས་ལ་འབུལ་རྒྱུའི་རིམ་པ་སོ་སོར་གསུངས་པ་དང༌། འདི་ལའང་ནང་གསེས་ཀྱི་མི་འདྲ་བའི་ཁྱད་པར་ཡོད་དེ། བཀའ་བརྒྱད་བསྐྱེད་ ༣༥༨༽ རྫོགས་ཆེ་འབྲིང་རྣམས་སུ་ནི། ཕུད་དང་པོ་གཡས་ཞལ་དཀར་པོ་ཆོས་ཀྱི་སྐུ་ལ་མཆོད། བར་པ་དེ་ལ་དགུག་བསྟིམ་བསྒྲལ་ལས་བྱས་ནས་དབུས་ཞལ་མཐིང་ག་སྤྲུལ་པ་སྐུ་ལ་བསྟབ། རྗེས་མ་དེས་གཡོན་ཞལ་དམར་པོ་ལོངས་སྐུ་ལ་ཉམས་ཆགས་བཤད་པ་སྟེ། འདིའི་ལུགས་གཅིག་ ཡང་བསྐྱེད་རྫོགས་ཆུང་དུ་ནི་ཚོགས་བྱིན་རླབས་བྱས་ནས་སྤྲོས་ཏེ། ཕུད་དང་པོ་གཏོར་མའམ་དཀྱིལ་འཁོར་དྲུང་དུ་ ཕུལ་བ་དེས་མཆོད་བཤགས་བསྐང་བ་རྣམས་གཅིག་ཅར་དུ་བྱས་ལ། ཕུད་བར་པ་ནི་དཀྱིལ་འཁོར་དུ་ཚུར་སྤྱན་མ་འདྲོངས་པའི་མགྲོན་རིགས་གོང་འོག་བར་མ་ཀུན་ལ་ཕྱི་རོལ་ནམ་མཁའ་མཐོང་པར་གནམ་ཕུད་དུ་འཐོར། ཐ་མ་དེས་བསྒྲལ་སྟབས་བྱས་ནས། ༣༥༩༽ སྒྲུབ་པ་པོ་རྣམས་ཚོགས་ལ་རོལ་རྗེས་ལྷག་མའི་མགྲོན་རྣམས་ལ་ལྷག་གཏོར་བསྔོ་བའི་སྒྲིག་རིམ་འདི་ལུགས་གཅིག་ཡིན་པས། གཏོར་གསར་གྱི་ལས་གཞུང་འདི་དག་ཏུ་ཡང་འདི་དག་ཏུ་ཡང་འདི་དང་མཐུན་པར་མཛད་པ་ལགས་ཤིང༌། གང་ལྟར་ཡང༌། ཚོགས་ལྷག་ནི་འཆད་མདོ་གཏོར་ཟོར་འཕངས་པ་སོགས་ཀྱི་སྔོན་དུ་བྱ་བར་གསུངས་པ་ནི་གཏེར་ཁ་གོང་འོག་རྒྱས་བསྡུས་ཕལ་ཆེར་མཐུན་པ་དང༌།

དེའི་དགོངས་པ་ཡང༌། ཚོགས་བཤམསཤིང་བསངས་སྦྱངས་བྱིན་རླབས་ནས་བཟུང་སྟེ་ལྷག་མའི་ཆོ་ག་ཡན་ཆོད་འདི་ནི་ཚོགས་མཆོད་ཀྱི་ལས་རིམ་ཞེས་སྐོར་ཚོ་གཅིག་ཡིན་ལགས། ཐུགས་དམ་བསྐུལ་ཞིང་སྔོན་གྱི་མཐའ་ཚིག་གི་འཆད་མདོ་བསྒྲགས་པ་དང༌། དྲག་ལས་ལ་རྦད་ཅིང་གཏོར་ཟོར་ཟློག་མདོ་སྒྱུར་གཏོར་ཟོར་བསྟན་སྐྱོང་གཏོར་བྲོ་སོགས་ཀྱི་ལས་རིམ་རྒྱས་བསྡུས་གང་བྱེད་དེ་དག་སྐོར་ཚོ་གཅིག་ཏུ་ ༣༦༠༽ འགྱུར་ཕྱིར། དེས་ན་འདི་གཉིས་པོ་སྡེ་ཚན་ཐ་དད་ལགས། ༈ ཡང་འགའ་ཞིག་གིས་ཡང་ཟབ་གཞུང་དུ། རྗེས་ནི་ཚོགས་ཀྱི་ཁ་སྐོང་ཞིང༌། ཞེས་པའི་ཚོགས་དེ་ཚོགས་ལྷག་གཞན་ཐམས་ཅད་ཀྱི་རྗེས་མར་བྱ་བའི་སྒྲུབ་བྱེད་དུ་འཆད་པ་དེ་ནི་མ་ཡིན་ཏེ། གཞུང་གི་ས་བཅད་ཀྱི་ཚིག་འདིའི་དགོངས་པ་ནི། ཆོ་ག་སྔོན་འགྲོ་ནས་བཟུང་སྟེ་དངོས་གཞིའི་རིམ་པ་འཛབ་བསྙེན་ཡན་ཆད་དང༌། བཀའ་སྲུང་ཆོས་སྐྱོང་གི་བསྐང་གསོ་སོགས་མཐའ་དག་དང༌། སྐབས་དོན་དམིགས་གསལ་དུ་སློབ་མ་སྨིན་བྱེད་སོགས་གང་དང་གང་དག་བགྱིས་པ་དེ་དག་ལ་ནོར་འཁྲུལ་ཆད་ལྷག་ཉམས་ཆགས་དང་ལྷ་དང་བསྲུང་མ་ཐུགས་དམ་ཁོངས་པའི་རིགས་སོགས་ཀྱི་སྐྱོན་དུ་གྱུར་སྲིད་ན། དེ་དག་བཤགས་ཅིང་བསྐངས་བའི་ཐབས་སུ་ཚོགས་ཀྱི་མཆོད་པ་རྒྱ་ཆེར་བཤམས་ཤིང་ཕུལ་བས་སྐྱོན་དང་ཉེས་པ་དེ་དག་ཁ་སྐོང་ཤིང་གསོར་ཆུད་པར་ ༣༦༡༽ འགྱུར་བ་ལ་དགོངས་པ་ཡིན་གྱི། ཚོགས་ལྷག་གཅིག་པུའི་སྒྲུབ་བྱེད་ནི་མ་ལགས་སོ། ༈ གཞན་ཡང་ཆོ་གའི་བསྒྲིགས་རིམ་ས་བཅད་ཐམས་ཅད་གཅིག་ཏུམ་ངེས་ཕྱིར། ཚེ་དཔག་མེད་དང་སྤྱན་རས་གཟིགས་ཀྱི་ཆོས་སྐོར་སོགས་ཞི་བའི་ལྷ་འབའ་ཞིག་གི་ལས་གཞུང་དག་ཏུ་ནི་ཚོགས་ལས་གཞན་རྣམས་མཚུངས་ཀྱང་བསྒྲལ་སྟབས་ཀྱི་རིམ་པ་འདི་མི་འབྱུང་བ་ཡང་ཡོད་ལ། འདི་ནི་ལྷ་ཞི་ཁྲོ་འདྲེས་མ་ཁྱད་པར་ཁྲོ་བོ་ཁྲོ་མོའི་རིགས་ཀྱི་དཀྱིལ་འཁོར་ལ་བསྔགས་པ་སྟེ། སྒྱུ་འཕྲུལ་གསང་སྙིང་གི་རྒྱུད་ལས། ཨེ་ཨི་ཚོགས་ཀྱི་དཀྱིལ་འཁོར་དུ། །འབར་བའི་གཏུམ་ཆེན་རྔམས་པ་ལ། །ཁྲོས་པའི་ཡིད་ཀྱིས་བསྐུལ་བྱས་ནས། །སངས་རྒྱས་བསོད་ནམས་སྐུ་ཡང་འཇིག་

།བདུད་རྩི་ལྔའམ་ཟས་ཉིད་ལ། །མཚན་མ་མིང་དུ་བཅས་པ་བྱ། །བཀུག་ནས་རྡོ་རྗེ་ཕུར་བ་གདབ། །རྡུལ་དུ་བྱས་ནས་ཚོགས་ལ་འབུལ། ། ༣༦༢༽ ཞེས་གསུངས་པའི་དགོངས་པ་ལགས། ༈ དེ་ན་གོང་དུ་སྨོས་པ་ལྟར་སྐབས་འདིར་ལས་བྱང་སྤྱི་ཁྱབ་ཀྱི་འགྲོས་དང་མཐུན་པར་ཚོགས་ལྷག་ནི་བསྐུལ་དང་འཆད་མོད་ཟོར་ཟློག་སོགས་ལ་བྱས་པའི་གོང་དུ་བྱ་བར་བཤད་པ་དང༌། འཆད་མདོ་ནི་བསྲུང་མ་རྣམས་ལ་གཏོར་མ་ཕུལ་ནས་བཀའ་དང་དམ་ལས་འདར་མི་རུང་བའི་དམ་ཚིག་བསྒྲག་ཅིང་གནད་ལ་བཀར་བའི་ཐབས་ཡིན་པས། ཟོར་ཟློག་གི་གོང་དུ་བྱས་ན་ལས་དེ་ཉིད་མི་སྒྲུབ་པའི་དབང་མེད་པ་ལྟ་བུར་འགྲོ་བའི་གནད་འབེབས་སུ་འགྱུར་བ་དང༌། ཟོར་ཟློག་མཐར་རམ། དྲག་ལས་མིན་ཀྱང་རྒྱུན་གཏོར་འབུལ་བའི་སྐབས་སུ་བགྱིས་ནའང༌། བཅོལ་བའི་ཕྲིན་ལས་སྔར་བྱས་པ་རྣམས་ཀྱི་བཏང་རག་དང༌། ཕྱིས་བྱེད་རྒྱུའི་གཉེར་གཟན་དུ་འགྲོ་བར་བཤད་པ་ལས། སྐབས་འདིར་ནི་གཏོར་ཟོར་གྱི་སྔོན་དུ་འཆད་མདོ་དང༌། གཏོར་མ་འཕངས་གྲུབ་རྗེས་གཏོར་གཞོང་རཀྟའམ་ཆང་ཕུད་ཀྱིས་ ༣༦༣༽ བཤལ་བ་ལ་འབྲུ་གསུམ་གྱིས་བྱིན་རླབས་པ་ཕུལ་ནས་བསྟན་མ་བསྐྱངས་བ་ཕྱག་བཞེས་ལགས་ཤིང༌། གཞུང་གཞན་མའི་སྐབས་སུ་ན་སྒྲིག་རིམ་འདི་དང་མི་འདྲ་བ་ཡང་འབྱུང་ཕྱིར་གཞུང་དེ་ཀའི་ལུགས་ལྟར་བྱས་པ་ཉིད་བྱིན་རླབས་ཆེ་བ་དང༌། ལར་ཡང༌། ཆོས་ཐམས་ཅད་དོན་ལ་དབྱེར་མེད་ནའང་གནས་ལུགས་གདུལ་བྱའི་དབང་གིས་ཐེག་པ་དང་རྒྱུད་སྡེའི་རིམ་པ་ཐ་དད་ཀྱི་རྣམ་པར་བྱུང་བ་རྣམས་རང་རང་གི་སྐབས་དོན་གང་ཡིན་དེ་ཉིད་རྒྱལ་གསུངས་དཔང་པོར་བཞག་ནས་བྱེད་དགོས་པ་མ་གཏོགས་གསང་སྔགས་ཕྱི་ནང༌།

བཀའ་གསར་རྙིང༌། རྒྱུད་སྡེ་གོང་འོག་སོགས་གཅིག་ལ་ཡོད་པ་དེ་ཐམས་ཅད་ལ་དགོངས་ངེས་དང༌། ལ་ལར་མེད་པ་གཞན་ལ་ཡོད་པ་ཡང་འདོར་དགོས་པ་ལྟ་བུ་མ་ཡིན་ཚེ། རྒྱུད་འབྲེལ་ཐ་དད་དང་པཎ་གྲུབ་སོ་སོའི་ཕྱག་བཞེས་བཞིན་བྱེད་དགོས་ཕྱིར། ༣༦༤༽ རྙིང་ལུགས་ལ་གུ་རུ་རིན་པོ་ཆེའི་གཏེར་གཞུང་ཉིད་ཇི་ལྟ་བ་མ་གཏོགས་གཞན་དང་བསྟུན་དགོས་པ་མ་ཡིན་མོད་ཀྱི། ༈ གཏེར་གསར་འདིར་ཡང་དཀོན་མཆོག་སྤྱི་འདུས་ཉིད་ཅུང་ཟད་བསྡུས་པའི་གཤིས་ཀྱིས། རྨད་ལས་དགྲ་གེགས་སྒྲོལ་ཕྱིར་སྐོར་སོགས་རྒྱས་པར་མགོན་པོ་མ་ནིང་གི་ཆོས་སྐོར་དུ་བསྟན་ཞིང༌། ཉེར་མཁོ་འགའ་ཞིག་ནི་ཞི་ཁྲོ་ངེས་དོན་སྙིང་པོ་དང་བསྡེབས་རྒྱུར་སྣང་ནའང༌། གཏེར་སྟོན་ཆེན་པོ་དེ་ཉིད་ཀྱི་འགྲོ་དོན་ཐོག་མར་མཛད་སྐབས་ཞི་ཁྲོ་དང་མགོན་པོ་སོགས་ཞལ་མ་ཕྱེས་པའི་གཤིས་ཀྱི་གཏེར་རྙིང་བཀའ་བརྒྱད་སོགས་དགོངས་འདུས་སོགས་ནས་འགེབས་པར་མཛད་དགོས་བྱུང་བ་དང༌། དེ་དག་ཀྱང་དུས་གཅིག་ལ་མ་ཡིན་པར་དགོས་ཆེད་དང་ཞུ་བ་པོ་སོགས་ཀྱི་སྟབས་ལས་ཕྲལ་ཕྲལ་དུ་སྡེབས་པ་གནང་གཤིས་ཀྱིས་ཆོ་གའི་སྒྲིགས་རིམ་ཚད་གཅིག་ཏུ་མེད་པར་ཐར་ཐོར་དུ་གྱུར་པ་ལྟ་བུ་ ༣༦༥༽ འདི་ལགས་མོད་ཀྱང་བྱིན་རླབས་ཀྱི་བབས་ནི་དམན་པར་འབྱུང་སྟེ། དེ་ཐམས་ཅད་གུ་རུའི་བཀའ་དྲི་མ་མེད་པ་ཤ་སྟག་ཡིན་པའི་ཕྱིར་རོ། ༈ འདི་སྐབས་འཕྲོས་དོན་དུ་དེ་ཁར་སྔར་གྱི་ཕྱག་བཞེས་སུ་ཚོགས་ལྷག་ནི་ཐམས་ཅད་ཀྱི་རྗེས་སུ་མཛད་ཚུལ་སོགས་ལ་མི་འཐད་པའི་ཀླན་ཀ་སྣ་ཚོགས་ཟེར་ཞིང༌། དཀྱིལ་འཁོར་ས་ཐམས་ཅད་དགྲ་ཕྱོགས་སུ་རྦད་བསྐུལ་གྱིས་ གཤེགས་ཚར་ནས་ཤུལ་དུ་ལྷག་གཏོར་སུ་ལ་འབུལ། ཞེས་སོགས་ཀྱི་ངག་འཁྱལ་སྒྲོག་པར་བྱེད་པ་དག་ནི་གསང་སྔགས་ལྟ་སྒོམ་ཏིང་འཛིན་གནད་དོན་ཡིད་ལ་འཁོར་མ་མྱོང་བའི་རང་འཚང་སྟོན་པའི་གཏམ་དུ་ཟད་དེ། ཟེར་ཚུལ་དེ་ལྟར་ན་ལྷ་ཚོགས་རྣམས་དགྲ་ཕྱོགས་སུ་བྱོན་ནས་སླར་ཚུར་བྱོན་རྒྱུ་ཡེ་མེད་པ་ལྟ་བུར་འདོད་དགོས་ཕྱིར།

སྒྲུབ་པ་པོ་རྣམས་ནང་དུ་ལོག་དུས་རྗེས་ཆོག་གི་དངོས་གྲུབ་བླངས་བ་དང་ཉེས་བྱས་བཤགས་པ་སོགས་ཀྱང་སུ་ལ་ ༣༦༦༽ བྱེད་ཟེར་དགོས་པར་འགྱུར་ཞིང༌། བསྔ་སྨོན་བཀྲ་ཤིས་སོགས་བྱེད་པའི་དཔང་པོ་ཡང་མེད་པས་བྱས་ཀྱང་དོམ་མེད་དོ་ཟེར་རམ། འདི་ལྟ་བུ་ནི་སྤྱོད་ལྡན་རྣམས་འཁྲེལ་གད་ཀྱི་རྒྱུར་འགྱུར་བ་ཉིད་ལས་འདོ་ཅི་ཞིག་ ༈ དེ་བས་ན་དཀྱིལ་འཁོར་ལྷ་ཚོགས་ཐམས་ཅད་དོན་དམ་ཆོས་དབྱིངས་ཀུན་ཏུ་བཟང་པོ་སྤྲོས་བྲལ་ཐིག་ལེ་ཉག་གཅིག་ལས་རྡུལ་ཙམ་གཡོས་པ་མེད་ཀྱང༌། གནས་སྐབས་གདུལ་བྱའི་ཡུལ་དང་འཚམས་པའི་རྫུ་འཕྲུལ་སྤྲུལ་སྒྱུར་གྱི་ཟློས་གར་ནི་འཇིག་རྟེན་ཁམས་རྒྱ་མཚོ་ཇི་སྙེད་པར་ཁེངས་ཞིང་ཕྲིན་ལས་རབ་འབྱམས་མཐའ་ཡས་པ་སེ་གོལ་གྱི་ཡུན་ཙམ་རྫོགས་པར་སྟོན་ཀྱང་ངོ་བོ་ལ་འཕོ་འརྒྱུར་འགྲོ་འོང་བྱ་བྱེད་སོགས་ཀྱི་རྩོམ་རྟོག་དང་འཇིག་པ་ནི་སྐྲག་ཉག་བརྒྱར་བཤགས་པའི་ཆ་ཙམ་ཡང་ག་ལ་མཆིས་ཏེ། ཞིང་དང་དངོས་པོར་སྣང་ཡང་དངོས་པོར་མ་གྲུབ། སྐུ་ལྟར་སྣང་ཡང་མཚན་མར་མ་གྲུབ། མཛད་ཕྲིན་ལྟར་སྣང་ཡང་གཟུགས་བརྙན་དུ་གཟུགས་བརྙན་ ༣༦༧༽ དུ་མ་གྲུབ་པའི་ཡེ་ཤེས་སྒྱུ་མའི་རོལ་པ་འབའ་ཤིག་ལས་གཞན་མ་ཡིན་ཚེ། ཐུགས་རྗེའི་རྣམ་རོལ་མཐའ་ཡས་པར་སྤྲོ། བསྡུ། གཤེགས། བཞུགས། ཅི་དང་ཅི་ལྟ་བུར་བསྟན་ཀྱང་ཆོས་སྐུའི་ཀློང་ལས་་སྐད་ཅིག་ཀྱང་མ་འདས་ཏེ། ཇི་ལྟར་ནམ་མཁའི་དབྱིངས་སུ་སྤྲིན་གྱི་ཚོང་ཇི་སྙེད་ཤར། འཕྲོས། དེངས། ཐིམ་པ་སོགས་ཅི་ལྟར་བྱས་ཀྱང་ནམ་མཁའི་ལས་གཡོས་པ་མེད་པ་བཞིན། རྒྱལ་བའི་མཛད་ཕྲིན་དང་རྣལ་འབྱོར་པའི་ཏིང་ངེ་འཛིན་གྱི་སྤྲོ་བསྡུ་རྣམས་ཀྱང་དེ་དང་མཚུངས་པར་ཤེས་དགོས་པ་ཉིད་དེ། ཇི་སྐད་དུ། འབྲས་བུ་གསང་བ་བླ་ན་མེད་པའི་རྒྱུད་ལས། སྐུ་དང་ཡེ་ཤེས་ཞིང་ཁམས་ལ། །འདུ་བའི་ཕྲིན་ལས་ཐམས་ཅད་ནི། །སྔ་ཕྱི་བྱེ་བྲག་ཐ་དད་མེད། །ཐམས་ཅད་བདེ་ཆེན་ལྷན་ཅིག་སྐྱེས། །ཉི་མའི་འོད་དང་སྣང་བྱེད་བཞིན། །ཡེ་ཤེས་སྣང་བའི་དཀྱིལ་འཁོར་དུ། །སངས་རྒྱས་ཐོག་་མཐའ་མེད་པ་ཀུན། །ཡེ་ཤེས་སྣང་བ་གཅིག་ལ་སྤྱོད། །ཞེས་སོགས་

༣༦༨༽ དང༌། སྐུ་རྒྱུད་ཤེལ་གྱི་རི་བོ་ལས་ཀྱང༌། ཐུགས་རྗེ་ངང་གི་སྤྲུལ་པ་ནི། །གང་ཡིན་གཙོ་བོ་དབྱེར་མེད་པའི། །སྤྲུལ་པ་དཔག་འགྱེད་པ་ཡིས། །སྣང་སྲིད་འཇིག་རྟེན་ཐམས་ཅད་གང༌། །སོ་སོའི་ཕྲིན་ལས་སྣ་ཚོགས་བྱེད། །ཡང་ནི་སོ་སོའི་དབྱིངས་སུ་ཐིམ། །དེ་བཞིན་གཅིག་ལས་གཅིག་སྤྲུལ་ཞིང༌། །མར་མེ་གཅིག་ལས་གཅིག་འཕེལ་བས། །ཐམས་ཅད་མར་མེས་གང་བ་ལྟར། །སྡོང་པོ་གཅིག་ལས་ཡལ་ག་འབུམ། །སོ་སོར་དགྱེས་པ་ལྟ་བུར་སྤྲུལ། །དེ་དག་གདུལ་བྱའི་སྣང་ཚུལ་ཏེ། །ཟླ་བ་དང་ནི་ཆུ་སྣོད་བཞིན། །གཅིག་ལས་མང་པོ་སྤྲུལ་སྣང་བའོ། །ཞེས་པ་དེ་ལྟ་བུའི་་དགོངས་དོན་མ་གཏོགས་ན་གསང་སྔགས་ཟབ་མོའི་ཆོས་ཚུལ་ལ་འཇུག་པའི་ཐབས་མི་འབྱུང་ཞིང༌། ཆོས་ཀྱི་དབྱིངས་ཟབ་མོ་བློ་ཁོག་ཏུ་མི་ཤོང་བཞིན་ཐེག་ཆེན་གསང་སྔགས་པར་ཁས་བླངས་ནས། དགོས་གལ་ཆེ་བའི་དོན་གྱི་སྙིང་པོ་རང་གི་རྒྱུད་ལ་མ་འབྱོར་བར། གཞན་ལ་ཚིག་ཤོ་ལོ་ཀ་རེ་གཉིས་ཀྱི་སྔ་རྟིང་ཙམ་ལའང་སྒྲོ་བཏགས་ཀྱི་སྐྱོན་འགེལ་བྱས་ཏེ། འདི་ནི་མཐོས་སོ། འདི་ནི་དམས་སོ། འདི་ནི་ནོར་རོ། འདི་ནི་འཁྲུལ་ལོ་ཞེས་སྨྲ་བར་བྱེད་པ་ནི་རང་ཉིད་ངན་འགྲོའི་རྒྱུ་སྒྲུབ་པ་ཙམ་ལས་གཞན་པའི་དགོས་པ་ཅི་ཡང་མི་འབྱུང་གི་ དེ་བས་ཀྱང་དང་པོར་གོང་དུ་སྨོས་པའི་གནས་ལུགས་ཡེ་ཇི་བཞིན་པའི་ཡིན་ཚུལ་འདིུ་ཐུགས་ལ་ཤོང་ཤིང་ངེས་པ་གཅིག་མཛོད་དང༌། ཚིག་བརྗོད་སྔ་ཕྱི་ཕྲན་ཚེགས་ཀྱི་རིམ་པ་ལ་རག་མ་ལུས་པའི་དོན་ཞིག་འགྲུབ་ནས་འོང་གི་ ༈ ཇི་སྐད་དུ། རང་རིག་རྩལ་གྱིས་ཡོངས་ལ་མ་གདལ་ན། །ཕྲལ་གྱི་འཕྲོ་འདུས་ཉོན་མོངས་དངས་མི་འགྱུར་སྐད་ཅིག་ཙམ་ལ་རང་བྱུང་ཉིད་ཤར་བས། ཡོངས་སུ་རྫོགས་པའི་ཏིང་འཛིན་མ་བསྒོམ་གསལ། །ཞེས་དང༌། དགོངས་པ་ཡིད་ཀྱི་ཏིང་འཛིན་མ་གསལ་ན། །ཕྲལ་གྱི་སྤྲོ་བསྡུས་རང་རིག་ལྷ་མི་གསལ། །ཆོས་ཉིད་རང་གསལ་རིག་པའི་གཏིང་རྟོགས་ན། །ཏིང་ངེ་འཛིན་གྱི་ཆོ་འཕྲུལ་མ་བསྒོམས་གསལ། །ཞེས་ཞི་ཁྲོ་དོན་ཁྲིས་གསུངས་པ་ལྟར་གྱི་དོན་རྒྱུད་ལ་འབྱོར་དགོས་པ་ལགས།

ཞེས་ཀླན་ཀ་སྒྲོག་པ་པོ་ལ་གདམས་སོ། ༈ རྒྱལ་བའི་སྤྱི་གཟུགས་མཆོག་གི་སྤྲུལ་བའི་སྐུའི། །བཀའ་མཆེད་ལན་དུ་ཅི་ནུས་ཕུལ་བ་ཡི། །ཞར་བྱུང་གཞན་གྱི་ངག་འཁྱལ་ཟློག་ཚིག་འདི། །མི་རྒན་ཤི་སྐྲ་དཀར་པོའི་ཁེབས་བཞིན་དུ། །དལ་གཏམ་ཡི་གེར་འགོད་པའི་ལོང་མེད་ཀྱང༌། །དང་པོའི་ལས་ཅན་བློ་དམན་དད་ལྡན་དག་ ཡིད་ཀྱི་འཆིང་བ་གཅོད་ལ་ཕན་ནམ་སྙམ། །སྨྲས་འདི་་ཉེས་པའི་རྒྱུ་རུ་མ་གྱུར་ཅིག་ ཤུ་བྷཾ། ༈ ཡང་རེ་བཀའི་གླེགས་བུ་རིན་པོ་ཆེ་བསྩལ་བའི་ཁྲོད་ན། གཏེར་གསར་གྱི་ཆོས་བཀའ་ཐ་དད་པའི་བསྙེན་སྒྲུབ་ཀྱི་ ༣༧༡༽ སྐབས་དོན་རྣམས་སྨྲ་བར་བྱོས་ཤིག་ཅེས་གསུངས་པའི་ཆར། སྤྱིར་ཡང་རིག་འཛིན་འཇའ་ཚོན་པའི་ཆོས་སྐོར་འདི་དག་ཕ་མོ་ཆེའི་བབས་ཡུལ་ནི་རྙིང་ལུགས་ལས་ཀྱང་གསར་མ་ལུགས་ཁོ་ན་འདྲ་ཆེ་བ་ཞིག་ངེས་པར་སྣང་བ་ནི་བདག་འདྲ་བླུན་པོས་ཀྱང་མ་མཐོང་ལ། གཞན་གྱིས་ཀྱང་དེ་བཞིན་ཟེར་བ་དང༌། ཁྱད་པར་རྙིང་མ་བར་རློམ་པ་རིག་འཛིན་དེ་ཉིད་ལ་མི་མོས་པ་དག་གིས་སྐུར་ཞུས་བྱེད་པའི་རྒྱུ་རྐྱེན་ཡང་དེ་འདྲའི་སྟབས་ཀྱིས་ཡིན་པར་སྣང་ལ། རྫོགས་རིམ་ངེས་དོན་ལྟ་སྒོམ་སྐབས་ཀྱི་ཆོས་སྐད་རྣམས་ལའང་མིང་རྫོགས་ཆེན་དུ་བཏགས་ཀྱང་དངོས་གཞི་ཕྱག་ཆེན་པོར་བཞག་ཏུ་འདུག་ཅེས་སྙད་འདོགས་བྱེད་མོད་ཀྱི། བདག་འདྲས་བསམ་ཚོད་ལ་ནི། གུ་རུ་རིན་པོ་ཆེ་ཉིད་འཁོར་འདས་དུས་གསུམ་གསལ་ལེར་མཁྱེན་ ༣༧༢༽ པས། གཏེར་བཏོན་སོ་སོའི་གོམས་འདྲིས་དང་མཐུན་པའི་ཆོས་བཀའ་གཏད་པ་ནི་ཤེས་པར་ཡོད་འདུག་སྟེ། དཔེར་ན་མངའ་བདག་མྱང་ཞི་བྱེད་ལ་མཁས་པ་ལ་ཞི་བྱེད་ཀྱི་དགོངས་པ་དང་མཐུན་པའི་ཆོས་སྐོར་མང་དུ་གཏད། གུ་རུ་ཆོས་དབངལསྨན་རྩིས་ལ་མཁས་པས་སྨན་རྩིས་ཀྱི་སྐོར་མང་དུ་གནང༌། དེ་བཞིན་དུ་རྒྱ་ཞང་ཁྲོམ་མཐུ་མཁན་ལ་མཐུ་གཏད་ཀྱི་སྐོར་དང༌། བོན་པོ་བྲག་ཚལ་དངབོན་གསས་ཁྱུང་འཐོགས་སོགས་ལ་བོན། རང་ཁྲག་གཏེར་བཏོན་མདོས་མཁན་ལ་མདོས་ཆོག་ ར་མོ་ཤེལ་སྨན་དང་ཀུ་ཚ་སྨན་པ་སོགས་ལ་སྨན་དཔྱད་ཀྱི་གཏེར་ཁ་གཏད་པ་དང༌།

གཞན་ཡང་རིན་ཆེན་གླིང་པའི་ཆོས་སྐོར་གྱི་བདག་པོ་རྗེ་རང་བྱུང་གིས་མཛད་དགོས་ཕྱིར་ཕྱག་ཆེན་ཆོས་དྲུག་སོགས་བྱུང་བ་དང༌། ཆོས་སྐད་ཀྱི་བབས་འགྲོས་ཀྱང༌། མངའ་རིས་ ༣༧༣༽ པཎ་ཆེན་ས་སྐྱའི་སྐོར་ལ་མཁས་པས་གཏེར་ཆོས་ཀྱི་དབྱིབས་ཀྱང་ས་ལུགས་འདྲ་བ་དང༌། འཕྲང་པོ་གཏེར་བཏོན་ཡང་གསར་མ་མཁས་ཕྱིར་གཏེར་ཆོས་ཀྱང་གསར་མའི་ཆོས་སྐད་འདྲ་བར་སྣང་ཚེ། རིག་འཛིན་ཆེན་པོ་འདི་ཉིད་ཀྱང་དང་པོའི་ཆོས་སྒོར་ཞུགས་ལུགས་དང་བསྟུན་ནས་གནང་བ་ཞིག་ཡིན་པར་ངེས་ཚེ། རྙིང་མའི་ཆོས་སྐད་འདྲ་པོ་མ་བྱུང་ཞེས་འཁུན་པ་དག་ནི་རང་ཉིད་མཐོང་རྒྱ་ཆུང་སྐྱོན་ལས་གཞན་མ་ཡིན་མོད། རང་བཞིན་བབས་ཀྱི་དོན་ནི། གཏེར་སྟོན་གཏེར་ཆོས་སོགས་ཀྱི་སྐོར་འདི་ལ་ཆོས་མིག་རྡུལ་བྲལ་མ་ཐོབ་རིང་ལ་བརྟག་དཀའ་ཞིང༌། གལ་ཏེ་བསླུས་ན་ནི་ཕུང་ཚབས་ཀྱང་ཆེ་ཕྱིར། རིག་འཛིན་ཆེན་པོ་དེ་ཉིད་ཀྱང་འགྲོ་དོན་མཛད་ནས་རྒྱང་ཙམ་མ་སོང་གི་བར་དུ། བདག་ཅག་ཀྱང་ལྐོག་ ༣༧༤༽ གྱུར་གྱི་གནས་མི་ཤེས་ཚེ་ཧ་ཅང་དག་སྣང་བྱེད་སྔས་ས་ལ་དགའ་རྒྱུ་མི་འོང་ཞིང༌། ལྷག་པར་རྟོགས་ལྡན་གྱི་རིགས་ལ་བཟང་ངན་སྣ་ཚོགས་ཤིག་མཐོང་བ་དང༌། གཏེར་བཏོན་དེ་ཉིད་ཀྱང་ཐོག་མར་སྨན་པ་དང༌། དེ་ནས་རྟོགས་ལྡན་སླར་གཏེར་བཏོན་དུ་གྱུར་ཚེ་དེ་འདྲ་ཅི་ཡིན་མི་ཤེས་ཅེས་གླེང་གཞི་བཏང་སྙོམས་སུ་གནས་པ་ལ། སླད་དུ་རྗེ་ནོར་བུ་བདག་རྐྱེན་མཛད་པར་ཐོས་ཕྲལ་ནས། ད་ནི་ཐེ་ཚོམ་མི་དགོས་ཏེ། རྗེ་དེ་ཉིད་ནི་སྤྱིར་སྐྱེས་ཆེན་རྩོད་བྲལ་ཡིན་པར་ལྟ་ཅི་སྨོས་ཀྱི། སྒོས་སུ་གསར་རྙིང་གཉིས་ཀར་མཁྱེན་གཟིགས་ཟླ་མེད་དང༌། ཁྱད་པར་ཐུགས་དམ་མངོན་མཁྱེན་གྱིས་ལེགས་ཉེས་སྒྲིབ་བྲལ་དུ་གཟིགས་པས་ན་རྗེ་དེས་དེ་ལྟར་མཛད་ནས་སོམ་ཉི་མི་དགོས་ཞེས་བགྲོས་ཏེ་རིག་འཛིན་དེ་ཉིད་སྤྱན་དྲངས་པས། རྙིང་མ་བར་རློམ་པའི་ཨུ་ཚུགས་ ༣༧༥༽ ཅན་གྱི། བོན་རིགས་སོགས་མང་པོ་ཡང་རྩེ་ལེ་བས་གཏེར་སྟོན་ཚད་ལྡན་དུ་་མཐོང་ཡོད་པར་འདུག་པས་སྐྱབས་སུ་མཆི་ཞེས་འདུས་ཤིང་བཏུད།

དེ་ལྟར་བདག་ཅག་གི་འབུལ་གསོལ་བཀུར་བསྟི་རྒྱ་ཅན་བྱེད་རྒྱུ་མེད་རུང༌། ཀོང་པོ། སྤུ་བོ། ཁམས་དང་འཇང་ཡན་ཆད་ཀྱི་རྙིང་མའི་གདུལ་བྱ་གཏོགས་པ་ཐམས་ཅད་འདུས་ཤིང་འགྲོ་དོན་ཆེར་རྒྱས་བྱུང་སོང་བ་དང༌། འཇང་ས་ཐམས་ཅད་རྒྱལ་པོའི་ཞུ་ཡིག་འབུལ་བ་སོགས་ཀྱང་སྐུ་ཞབས་སུ་ཡར་ཕུལ་ཞིང༌། མར་ལ་ཕྱག་ཐམ་དམ་རྫས་གཏེར་ཆོས་དད་རྟེན་སོགས་གནང་བའི་བརྡ་སྦྱོར་སོགས་ཀྱང་བདག་གིས་ཕྱག་ཕྱི་ཞུས་པ་ལ་མཉེས་ཚོར་ཡང་ཆེ་བར་མཛད་པ་བྱུང་ལགས་པ་སོགས་འཕྲོས་ཞུས་སུ་གསོལ་བ་དང༌། ༈ སྐབས་དོན་དངོས་ལ། དེ་ཡང་བདག་ནི་གཏེར་གསར་དཀོན་མཆོག་སྤྱི་འདུས་རྩ་བ་གསུམ་ལ་གྲངས་ ༣༧༦༽ བསྙེན་ལྷག་ཙམ་དང༌། ཁྱད་པར་གུ་རུ་ཞི་བསྙེན་ལ་འབུམ་ཁྲག་བརྒྱ་དང་ཉེར་བརྒྱད་ཙམ་དང༌། ཐུགས་རྗེ་ཆེན་པོའི་ཕྱི་སྒྲུབ་སྐྱེ་བདུན་སྒུབ་པ་དང་སྦྲགས་པ་ལ་བྱེ་བ་བརྒྱད་མ་གཏོགས་གཏོར་རྗེས་མ་རྣམས་སོ་སོའི་སྒེར་བསྙེན་མ་བྱས་ཏེ། རིག་འཛིན་དེ་ཉིད་ཀྱི་བཀའ་ལ། ཁྱོད་རང་ལ་བདག་གིས་ཆོས་འདི་ཐམས་ཅད་ཀྱི་བདག་པོར་དབང་བསྐུར། བྱིན་བྱིས་བརླབ། བཀའ་གཏད། ལུང་ཕོགས། མངའ་གསོལ་བ་འདི་ཀས་གཞན་དོན་བྱེད་དགོས་པ་བྱུང་ན་ནི་ཇི་ལྟར་འདོད་དགོས་པ་གྱིས་ལ། ཁྱོད་རང་ཉམས་ལེན་ནི་བསྟན་པའི་བབས་ཀྱི་རྟེན་འབྲེལ་ཡིན་པས་གཏེར་རྙིང་རང་ལ་འབུངས་ཤིག་ ཅེས་པའི་ཞལ་གདམས་ཡོད་པར་བརྟེན། དེ་ནས་བཟུང་སྟེ་རང་ཉིད་ཀྱང་གཅིག་ཅར་བའི་བློར་སོང་གཤིས་ཀྱིས། ཇོ་བོ་ཆེན་པོས་ལོ་ཆེན་རིན་བཟང་དང༌། ཞང་སྣ་ཆུང་སྟོན་པ་སོགས་ལ། ཆོས་སྙིང་པོར་བསྡུས་ལ་ཉམས་སུ་ལོངས་ཤིག་གསུངས་པ་ལྟར་བགྱིད་ཁུས་ཀྱིས་སྣ་མང་གི་སྤྲོས་པ་བསྐྱུངས་པའི་ཁུས་ལགས་ཤིང༌། ཅི་ཞུ་ན། དཀོན་མཆོག་སྤྱི་འདུས་ལ་ནི་གཞུང་གི་མ་ཧཱའི་བསྐྱེད་རིམ་ནས་ཞལ་གསལ་བ་དང༌། དེ་ལས་སྤྲོས་པ་ཆེ་བར་འདོད་པ་དག་ནི་གཏེར་བཏོན་ཉིད་ཀྱིད་མཛད་པའི་ཡང་འགྲེལ་དུ་ཡོད་པ་ལྟར་བསྒོམ་པས་འགྲུབ་མོད་ལ། ༈ཚེ་སྒྲུབ་གནམ་ལྕགས་རྡོ་རྗེ་ནི་སྤྱིར་ཆོས་ཀྱི་བབས་ཚུལ་པད་གླིང་ཚེ་སྒྲུབ་སོགས་དང་མཐུན་ཤས་ཆེ་བ་དང༌།

བསྙེན་སྒྲུབ་ཀྱི་དམིགས་རིམ་སྐོར་ལ་ལར་གྲུབ་རྒྱལ་མ་སོགས་དང་ཡང་གཅིག་ཤས་ཆེ་བས། རྗེ་ཉིད་ལྟ་བུས་མི་དགོངས་རྒྱུ་ནི་ག་ལ་སྲིད་དང༌། དེ་ཡང་གདམས་ངག་བསྐྱེད་རྫོགས་ལ་གོམས་ཤིང་སྤྲོས་པ་ཆུང་བའི་རིགས་ནི་རྒྱུན་འཁྱེར་གཉིས་གང་རུང་ཁོ་ནས་ཆོག་མོད་ཀྱང༌། སྤྲོས་བཅས་ལ་མོས་པ་དང༌། ཁྱད་པར་ཆོས་འདི་ ༣༧༨༽ ཁོ་ན་ལ་མི་ཚེའི་ཆོས་སྐལ་དུ་བྱེད་མཁན་ལྟ་བུ་ཡིན་ན། ཐོག་མར་དབང་ལུང་རྣམས་ཡོངས་རྫོགས་ཞུས་ལགས། ཐུན་མོང་གི་སྔོན་འགྲོ་དངོས་གཞི་རྗེས་ཀྱི་ཉམས་ལེན་ཁ་སྐོངས་ལ་དགསོ་རིགས་ཐམས་ཅད་ནི་བི་མ་ལའི་ཆོས་སྤྱོད་ལྟར་བློ་ལ་ངེས་པར་བྱ་ཞིང༌། དངོས་གཞིའི་བསྙེན་སྒྲུབ་གཙོ་བོར་ཕྱི་སྒྲུབ་ལྷ་གཅིག་དཀར་པོ་ལ་གཞུང་ཇི་ལྟ་བར་འབད། དེ་ནས་རྩ་རླུང་ཐིག་ལེའི་ཉམས་ལེན་སྔར་མི་ཤེས་ན་བླ་མས་ཟབ་ལམ་གྱི་ཁྲིད་ཚུལ་ལྡན་བཏབ་ཅིང༌། དེ་དག་གི་གནད་ཤེས་པར་གྱུར་པ་ན་ཚེ་དཔག་མེད་ཀྱི་ནང་སྒྲུབ་རྟགས་ཐོན་དུ་འབད་དེ་རྗེས་གསང་ སྒྲུབ་ལ་འབད་ནས་དེ་ཐམས་ཅད་ལ་གོམས་པ་ཐོབ་ན། མན་ངག་གསང་བའི་སྒྱུ་འཕྲུལ་གྱི་ལས་ཚོགས་རྣམས་དང༌། གཞན་ཡང་སྐུ་གསུང་ཐུགས་ཀྱི་ལས་སྦྱོར་དེ་དག་ཐམས་ཅད་ཚེགས་མེད་དུ་འགྲུབ་མོད། གལ་ཏེ་གདམས་ངག་སྣོད་ལྡན་ཁྱད་པར་བའི་རིགས་འོག་སྒོ་བདེ་ཆེན་གྱི་སྐལ་ལྡན་ཡིན་ ༣༧༩༽པའི་ཚེ་ན་ནི་སྔོན་ལ་ནང་སྒྲུབ་གསང་སྒྲུབ་རྣམས་ལྷག་པར་གནད་བསྣུན་རྟགས་ཐོན་དུ་བྱེད་དགོས་པ་ནི་གལ་པོ་ཆེར་གདའ་བ་དང༌། མདོར་་ན་འདི་སྐབས་ཀྱི་ཕྱི་ནང་གསང་སྒྲུབ་ཐམས་ཅད་ལུས་དཀྱིལ་འབའ་ཤིག་ཡིན་ཕྱིར་མཚན་བཅས་ཀྱི་དཀྱིལ་འཁོར་སྒྲུབ་རྫས་བཤམས་མི་དགོས་པ་ཤས་ཆེ་བ་དང༌། དམིགས་པ་དང་བཟླས་པ་སྔགས་སོགས་ནི་གཞུང་ཉིད་ནས་ཤིན་ཏུ་ཞིབ་ཕྱིར་སླར་ཟིན་རིས་སོགས་དགོས་པའི་རིགས་མ་མཆིས་ལ། འོནཀྱང་སློབ་མ་གསར་བུ་བ་ལ་གནང་བའི་སྐབས་ལྟ་བུར་ནི་བསྐྱེད་རྫོགས་ཀྱི་གོ་བྱ་བཞི་ནས་མ་དཀྲོལ་ན་ཁོང་ཚོས་མི་གོ་ཚོ་སྤྱི་གཞུང་ལྟར་ཁྲིས་དགོས་པ་ལགས།

༈ ཐུགས་རྗེ་ཆེན་པོ་ལ་ནི་སྤྱིར་གཏོར་ཁ་ཐ་དད་ལ་ཐུགས་རྗེ་ཆེན་པོའི་ཆོས་སྐོར་ཡང་རྒྱུད་སྡེ་གོང་འོག་སྣ་ཚོགས་དང༌། ཕལ་ཆེར་ནི་བླ་མེད་ལུགས་ཤས་ཆེ་བ་ཙམ་བྱུང་ནའང༌། འདི་ ༣༨༠༽ ནི་ཆོས་རྒྱལ་སྲོང་བཙན་ལུགས་དིང་སང་ཆོས་རྒྱུད་སྤྱི་ལ་ཡོངས་གྲགས་འདི་ཀ་དང་མཐུན་པ་ཉིད་དུ་གདའ་བ་དང༌། འདི་ལ་དབང་གི་སྐབས་སོགས་སུ་བླ་མེད་ཀྱི་དབང་བཞི་རྫོགས་མདོར་བསྡུས་མཛད་པ་ཙམ་ལས། ཆོས་དཀའ་དངོས་གཞི་སྤྱོད་རྒྱུད་ཀྱི་ཕྱོགས་སུ་གཏོགས་པར་བཞརད་ཀྱང༌། སྣང་སྲིས་གཞི་བཞེངས་ཀྱི་བསྐྱེད་ཚུལ་དང༌། ནང་སྒྲུབ་ཡུམ་བཅས་སོགས་བླ་མེད་དང་མཐུན་པར་གཞིར་བཅས་ལ། རྫོགས་རིམ་བྱེ་བྲག་པ་ཐབས་ལམ་སོགས་ཀྱང་བསྟན་འདུག་པ་རྣམས་ཀྱིས་རྒྱུད་སྡེ་གོང་འོག་ཐམས་ཅད་ཀྱི་གནད་དོན་ཚང་བར་གསལ་མོད་ཀྱི། འདིའི་ཉམས་ལེན་ལ། ཐོག་མར་སྔོན་འགྲོ་བཞི་སྦྱོར་ནི་གཙོ་བོར་ཁྲིད་ལ་བསྔགས་པ་ཡིན་མོད་ཀྱང་བསྐྱེད་རིམ་བསྙེན་སྒྲུབ་ཀྱི་ཡང་ཐུན་མགོར་ཡོད་ན་ལེགས་པ་དང༌། དངོས་གཞི་ནི། ཕྱི་སྒྲུབ་ཕྱག་སྟོང་སྤྱན་སྟོང་དེ་ཉིད་མིང་ཕྱི་སྒྲུབ་ཏུ་བཏགས་ཀྱང་དོན་ ༣༨༡༽ ལ་ཐེག་ཆེན་གསང་སྔགས་ཀྱི་སྒོམ་རིམ་དཀྱིལ་འཁོར་གསུམ་ལྡན་ཟབ་པའི་སྙིང་པོ་ཡིན་པར་གདའ་བས། དབང་པོ་རབ་ཀྱི་བསྒོམ་ཚུལ་འདི་ལས་ལྷག་པའི་བསྐྱེད་རྫོགས་གཞན་དགོས་པར་མ་གྱུར་ལ། འདི་ལ་འཁོར་ཚོགས་བསྐྱེད་པ་ནི་ཆོ་ག་དང་དབང་པོ་སོགས་མདུན་བསྐྱེད་བསྒྲུབ་དགོས་ན་མ་གཏོགས་ 

བདག་བསྐྱེད་རྒྱུན་གྱི་ཉམས་ལེན་ལ་ནི་སྣང་སྲིད་སྣོད་བཅུད་ཐམས་ཅད་འཕགས་པ་ཉིད་དུ་བྱས་ཚེ་འཁོར་ཟུར་དུ་བསྒོམ་དགོས་པ་མ་མཆིས་ལ། གཟུངས་རིང་དང་ཡིག་འབྲུ་གང་བཟླ་ཡང་དམིགས་པ་ནི་གཞུང་ཉིད་ལྟར་གྱིས་འཐུས་པ་དང༌། འདི་ལ་འབད་ནུས་ན། ནང་དང་གསང་བ་དེ་བཞིན་ཉིད་སྒྲུབ་སོགས་མཐར་ཆགས་སུ་ངེས་པར་དགོས་པ་ནི་མ་ལགས་ཀྱི། གལ་ཏེ་ཅིས་ཀྱང་ཐམས་ཅད་ཚང་བར་བསྙེན་འདོད་པ་ལྟ་བུས་ནི་སྔོན་ལ་ཕྱི་སྒྲུབ་འདི་ལོ་ཟླ་ཞག་ ༣༨༢༽ ཇི་ཙམ་འདོད་པ་བྱས་ལ། དེ་ནས་ནང་གསང་རྣམས་ཀྱང་ཟླ་རེ་སོགས་སྤྱི་ལྟར་འདོད་པ་བྱས་པས་རུང་བ་དང༌། ཁྱད་པར་བཀའ་ཐམ་དུ། ཆོས་ལོངས་སྤྲུལ་གསུམ་གྱི་སྤྱན་རས་གཟིགས་གསུམ་པོ་དེ་སེམས་དཔའ་གསུམ་བརྩེགས་ལྟར་ནང་ལ་ནང་བཅུག་ལྟ་བུར་དགོས་མི་དགོས་ཕེབས་པ་དེ་ནི། བདག་གིས་རིག་འཛིན་ཆེན་པོ་ལ་སྒེར་ཞུས་བཞིན་མ་བྱས་ཀྱང༌། རང་གི་གོ་ཚོད་ལ་ནི་དེ་གསུམ་པོ་རང་ཉིད་གང་མོས་སུ་གང་རུང་གཅིག་སྒོམ་པ་མ་གཏོགས་དུས་གཅིག་ལ་གསུམ་ག་དགོས་པར་མི་སེམས་ཏེ། ཚེ་སྒྲུབ་རྒྱུན་འཁྱེར་གཉིསདགོངས་པ་གཅིག་པར་གོ་ལ། དགོས་པ་ནི། གདམས་ངག་སྤྲོས་མེད་དམ་ལོང་ཁྱབ་མེད་པའི་རིགས་ལ་དགོངས་སམ་སྙམ་སྟེ། གཞུང་ཉིད་ནས་ལྷ་གྲངས་གཙོ་འཁོར་གང་རུང་ལ་ཁོལ་འདོན་དུ་སྒྲུབ་ཀྱང་བྱིན་རླབས་ལྷག་པར་ཆེ་བ་ནི་སྤྲུལ་པའི་ཆོས་རྒྱལ་ཉིད་ཀྱི་ཞལ་ལུང་ཡིན་ ༣༨༣༽ ཞེས་གསུངས་འདུག་པའི་ཕྱིར་རོ། དེས་ན་བསྐྱེད་ཆོག་རྒྱས་པའི་རིམ་པ་ལ་མོས་ན་དེའི་ཡོན་ཏན་མཆོད་བསྟོད་སོགས་ཀྱང་གཞུང་ཉིད་ལྟར་བྱས་ལ། བསྡུས་པ་རྒྱུན་ཁྱེར་ག་ལ་ནི་བསྐྱེད་རྫོགས་ཟུང་འཇུག་འཁོར་ཡུག་ཡིན་ཕྱིར་ཆུ་བོའི་རྒྱུན་ལྟར་མ་གཏོགས་བརྗོད་བྱ་མང་པོ་གཤེགས་བསྡུ་སོགས་མི་དགོས་པ་ནི་དགོངས་མངའ་ལྟར་དང༌། འདི་ལ་ཡང་དབང༌། རབ་གནས། གཤིན་དོན། བུམ་སྒྲུབ་སོགས་ལས་མཐའ་ཟུར་དགོས་ཡིན་ན་མ་གཏོགས། བདག་བསྐྱེད་བསྙེན་པ་གང་ལ་ཡང་དཀྱིལ་འཁོར་སོགས་མི་དགོས་པ་ནི་སྤྱི་དང་མཐུན་ནོ།

གོང་ཞུས་ལྟར། ཆོས་ལོངས་སྤྲུལ་གསུམ་གྱི་ཐེགས་རྗེ་ཆེན་པོ་དེ་དག་ནང་ལ་ནང་བཅུག་ཏུ་དགོས་པ་ཞིག་ཡིན་ན་ནི་ཕྱི་ནང་གི་གོ་རིམ་ཡང་གོ་ལོག་ལྟ་བུར་འགྱུར་བར་སྣང་སྟེ། དཔེར་ན་བཀའ་བརྒྱད་དངོས་གྲུབ་སྙིང་པོར་ཕྱི་སྤྲུལ་སྐུའི་ཆེ་ཆོག་དབུ་མང་ཕྱག་མང་རྣམས་ཀྱི་ནང་དུ་རིམ་པས་ཞལ་ཕྱག་ཉུང་དུ་བསྡུས་ནས། མཐར་ཐུགས་ཀའི་ཆོས་སྐུ་ཞལ་གཅིག་ཕྱག་གཉིས་པ་སྙིང་པོའི་ཧེ་རུ་ཀར་མཛད་པ་ལྟར། འདིར་ཡང་དེ་ལྟ་བུར་དགོས་པར་སེམས་ཀྱང་དེ་དང་མ་གཅིག་པར་ཕྱི་ནང་གོ་ལྡོག་ཏུ་སྣང་བས་དེས་ན་བདག་ནི་འདི་དག་ཐ་དད་གང་མོས་སུ་བསྒོམ་རྒྱུ་ཁོ་ནར་བརྩི་བ་ལགས། ༈ སྙན་བརྒྱུད་གཙུག་རྒྱན་ནོར་བུའི་རྩ་བའི་བསྙེན་པ་ནི། ཁརྶ་པཱ་ཎི་བསྐྱེད་ཚུལ་གཞུང་བཞིན་ལ། བཟླས་པའི་སྐབས་སུ་ཡི་གེ་བཅུ་པ་ནི། ཨོཾ་ཨཱཿཧཱུྂ་ཧྲིཿཨོྂ་མ་ཎི་པདྨེ་ཧཱུྂ། ཞེས་པ་ཉིད་ཡིན་པ་དང༌། བསྙེན་ཚད་བྱེ་བའམ་གང་འགྲུབ་སོང་བ་དང༌། བླ་མ་སྐུ་གསུམ་རྣམས་ཀྱང་བསྙེན་ཚད་ཞག་གྲངས་སོགས་མོས་བློ་དང་བསྟུན་ཞིང༌། འཇིགས་བྱེད་ནག་པོ་ནི་ཆེད་དུ་དྲག་ལས་བསྒྲུབ་དགོས་པའམ། ཁྱད་པར་བྱད་མ་ནང་འདྲས་ལྟ་བུ་ཟློག་པ་གཞན་གྱིས་མི་བཟློག་ ༣༨༥༽ པའི་རིགས་ལ་འདི་ཉིད་བསྔགས་པ་ཡིན་ཞེས་རིག་འཛིན་ཆེན་པོ་དེ་ཉིད་གསུངས་པ་ལས། རྒྱུན་གྱི་ཉམས་ལེན་དཀྱུས་མར་དགོས་པ་ནི་མིན་པར་སྣང་ཞིང༌། སྙན་བརྒྱུད་ཉིད་ཀྱི་རྒྱུན་ཁྱེར་ནི། མཇུག་གི་ཡིག་ཆུང་ལ་འཁོད་པར་གནང་བ་རིག་འཛིན་ཆེན་པོ་ཉིད་ཀྱིད་ཉམས་བཞེས་ཡིན་གསུངས་བ་དེ་སྐབས་ཐུགས་ཀར་རྩ་བའི་བླ་མ་རྣམ་ཤེས་ཀྱི་ཚུལ་དུ་གསལ་བ་དེ་རྗེ་བཙུན་མི་ཕམ་བློ་གྲོས་ལ་མཛད་མོད་ཀྱི། འོ་སྐོལ་གཞན་རྣམས་ཀྱིས་ནི་རིག་འཛིན་ཆེན་པོ་ཉིད་བསྒོམ་རྒྱུ་དང༌། འཁོར་ཡང་འདོད་བསྟུན་བྱས་ཆོག་པར་གསུངས་པ་བཞིན། གུ་རུ་རིན་པོ་ཆེ། སྲོང་བཙན་སྒམ་པོ། མཉམ་མེད་རིན་པོ་ཆེ་རྣམས་ལ་མི་མོས་མཁན་མི་འབྱུང་ལ། རྒྱལ་བའི་དབང་པོ་སོགས་ཀྱི་དོད་དུ་རང་རང་གི་བླ་མ་གང་ཡིན་བསྐྱེད་པར་སྤྲོ་ན་དེ་བཞིན་བྱ།

གཞན་ཞིབ་ཆ་མཐའ་དག་གཞུང་ཉིད་ནས་འབྱུང་བ་ལ་མ་འཐུས་པ་མེད་དོ། ༣༨༦༽ ༈ རྟ་ཕག་ཡིད་བཞིན་ནོར་བུ་ལ། །ལྟུང་བཤགས་ལྷ་ཚོགས་ནི་མདུན་གྱི་ནམ་མཁར་སྐྱབས་ཡུལ་དུ་གསལ་རྒྱུ་ལགས་ཤིང༌། བསྙེན་སྒྲུབ་དངོས་ཀྱི་དང་པོར་ཕྱི་སྒྲུབ་ནི་ཁརྶ་པ་ཎི་བསྐྱེད་ཚུལ་གཞུང་བཞིན་དང༌། ནང་སྒྲུབ་ནི་དེ་གཉིས་རྟ་མགྲིན་དུ་གནས་བསྒྱུར་བ་སྟེ། རྟ་མགིན་འདི་ནི་ངོ་བོ་ལ་ཁྱད་ག་ལ་ཡོད་ཀྱང་གནས་སྐབས་ཀྱི་ཆ་ལུགས་རྣམ་འགྱུར་ནི་སྔོན་གཏེར་བཏོན་སྙེ་མོ་ཞུ་ཡས་ཀྱི་གཏེར་ནས་གདན་དྲངས་ཀྱང་འགྲོ་དོན་མ་བྱུང་བར་ཕྱིས་སྐྱེར་སྒངཔ་ཆེན་པོའི་ཕྱག་ཏུ་བབས་ཤིང༌། ཁོང་གིས་མནལ་ལམ་བཟུང་ནས་རྔ་ཡབ་གླིང་དུ་གུ་རུ་ཉིད་ལ་ཞུས་ཤིང་སྤེལ་བས། དིང་སང་ཤངས་པའི་རྟ་མགྲིན་ཞེས་ཡོངས་གྲགས་དེ་དང་གཅིག་པར་གདའ་ལགས། གསང་སྒྲུབ་བམ་རྒྱུན་ཁྱེར་གྱི་ཉམས་ལེན་ནི། ཧྲཱིཿ བདག་ཉིད་དབང་ཆེན་ཡབ་ཡུམ་ནི། །ཞེས་སོགས་གཞུག་ལས་བྱུང་བ་ལྟར་གསལ་ནས་ཡི་གེ་བཅུ་གཅིག་པ་བཟླ་བ་ ༣༨༧༽ དང༌། འདི་བསྐྱེད་རྫོགས་ཟུང་འཇུག་ཐུན་མཚམས་བྲལ་བ་ཆུ་བོ་རྒྱུན་གྱི་ཉམས་ལེན་ཡིན་པར་གདའ་ལ། གོང་གི་ཕྱི་ནང་གི་སྒྲུབ་པ་གཉིས་པོ་སྔོན་ལ་མ་ཐུབ་པའི་ཚ་ནའང་ཐོག་མ་ནས་དྲིལ་སྒུབ་འདི་ཚིག་དྲིལ་དུ་འབད་ཀྱང་ཆོག་པར་གསུངས་པ་ལགས། ༈ རྡོ་རྗེ་ཁྲོ་ལོད་ལ། གུ་རུ་ཞི་བ་སྔོན་དུ་སྒྲུབ་ཅིང་ཡིག་བདུན་བསྙེན་ཚུལ་དང༌། སླར་ཁྲོ་ལོད་ཉིད་ཀྱི་ཧཱུྂ་སྒྲུབ་དང་བཅས་པ་གཞུང་ཉིད་ཀྱི་གསལ་མདོ་ལ། བདག་གི་ཕུལ་བའི་དབང་ཆོག་འདིར་ཡང་ཞིབ་པར་བསྟན་ཡོད་པས། དབྱིངས་ཟབ་དམ་པར་བཅགས་པར་གསོལ། ༈ དཔལ་མགོན་མ་ནིང་ལ་ནི། སྤྱིར་འདི་རིགས་ཀྱི་སྒྲུབ་པ་པོ་ཡང༌། རྗེ་དེ་ཉིད་ལྟ་བུ་ལ་སྨོས་ཅི་དགོས་ཀྱི། གདམས་ངག་ཕལ་བའི་རིགས་ལ་ནི་ལྟ་བ་རྒྱབ་ཀྱི་ལྷ་དང་གཉེན་པོ་སྟོབས་ཀྱི་ལྷ་སོགས་ལ་ནུས་གདེངས་ ༣༨༨༽ ཚད་ལྡན་སྔོན་དུ་འགྲོ་དགོས་ཚེ། སྙིགས་དུས་ཀྱི་གདམས་ངག་ཕྲལ་གྱི་འདོད་ཐག་ཉེ་ལ་ཕུགས་ཀྱི་ཁེ་གྱོང་མི་ཤེས་པ་མང་ཕྱིར་དེ་འདྲའི་རིགས་ཀྱིས་བསྒྲུབ་ཀྱང་གཅེར་བུའི་མདའ་ཁ་དང༌།

གོ་མེད་ཡུལ་ཞུགས་ཀྱི་དཔེར་ཟད་མོད་ཀྱི། འོན་ཀྱང་རྩ་བའི་བསྙེན་པ་ཙམ་ཞིག་བྱེད་པའི་དབང་དུ་བགྱི་ན། སྔོན་ལ་ཕྱག་རྡོར་རྟ་མགྲིན་གང་རུང་ངམ། རབ་ལ་ནི་ཆེ་མཆོག་གི་བསྙེན་པ་བཀའ་བརྒྱད་གཏེར་ཁ་གང་རུང་གི་ལུགས་ལྟར་གྲངས་བསྙེན་ཐེམས་པ་ཞིག་ནི་མེད་དུ་མི་རུང་དང༌། དེ་ནས་འདི་ཉིད་ལ་ནམ་འཇུག་ཚེ་གནས་དབེན་ལ་མཚམས་དམ་པ་དང༌། ཁྱད་པར་བུད་མེད་ཀྱི་རིགས་ཀྱིས་མི་མཐོང་བར། མགོན་པོའི་སྐུ་རྟེན་བྲིས་འབུར་ཅི་རིགས་བཤམས་པའི་དྲུང་དུ། གཏོར་མ་བཟང་པོ་གཟི་ལྡན་རྒྱུན་བཞག་ཞིག་དང༌། ནུབ་རེ་ལ་འབུལ་རྒྱུའི་གཏོར་ཆུང་རེ། ༣༨༩༽ གཞན་ཡང་སྨན་རཀ་མཆོད་ཚོགས་སྤྱན་གཟིགས་མགོན་རྫས་གྱི་རིགས་གྱི་ནམ་པར་བཤམས་ལ། སྐྱབས་སེམས་བདུན་དག་སོགས་ཐུན་མོང་གི་སྔོན་འགྲོ་སྤྱི་མཐུན་གྱི་རྗེས་ལ། བདག་བསྐྱེད་ཆེ་མཆོག་གི་བསྐྱེད་བཟླས་བརྒྱ་སྟོང་གང་རིགས་བྱས་ལ། དེ་ནས་རང་གི་མདུན་དུ་དུར་ཁྲོད་ཐོད་མཁར་མེ་རླུང་འཚུབ་ཅིང་དྲེག་བྱེད་སྤྲིན་ལྟར་འཐིབས་པའི་ཕོ་བྲང་གི་དབུས་སུཆོས་འབྱུང་མཐིང་ནག་པད་ཉི་བམ་ཆེན་ གྱི་གདན་ལ། བདག་གི་ཐུགས་ཀ་ནས་ཧཱུྂ་མཐིང་ནག་འཕྲོས་ཏེ་གདན་ཁར་བབས་པ་ལས་འོད་འཕྲོས། རྒྱལ་བ་མཆོད་ཅིང་འགྲོ་སྒྲིབ་སྦྱང་བ་དང་གདུག་པ་ཅན་ཚར་བཅད་ནས་འོད་ཟེར་ཚུར་འདུས་ཧཱུྂ་ལ་ཐིམ་པས་གནས་འགྱུར་ཏེ། དཔལ་མགོན་གྱི་ཆ་ལུགས་རྫོགས་པར་གསལ་བའི་གཡས་ ༣༩༠༽ གཡོན་དུ་གཟའ་རྡོར་གཉིས། མདུན་དུ་ལས་མཁན་སྲོག་བདུད་དང་བཅས་པའི་མཐའ་་སྐོར་དུ་སྡེ་བརྒྱད་སྤྲུལ་པ་ཡང་འཁོར་དང་བཅས་པ་ཉི་མ་དང་འོད་ལྟར་ཤུགས་འབྱུང་དུ་བསྐྱེདཅིང༌། གནས་གསུམ་འབྲུ་གསུམ་ལས་འོད་འཕྲོས་པས། འོག་མིན། གསུམ་རྩེན། མ་ལ་ཡ། བསིལ་བ་ཚལ། ཨུ་ཙ་མ། རྡོ་རྗེ་གདན། ནཱ་ལེནྜ་སོགས་བཞུགས་གནས་རྣམས་ནས་ཡེ་ཤེས་ཀྱི་མགོན་པོ་འཁོར་བཅས་སྤྱན་དྲངས་ནས་དམ་ཚིག་པ་ལ་དབྱེར་མེད་བསྟིམ། བདག་ཉིད་ཆེ་མཆོག་གི་ཕྱག་མཚན་རྡོ་རྗེ་མགོན་པོའི་སྤྱི་བོར་བཞག་ནས་བཀའ་བསྒོ་དམ་བསྒྲགས་པས་ཅི་གསུང་སྒྲུབ་པར་ཞལ་གྱིས་བཞེས་པར་མོས་ཤིང་བདག་ཉིད་བསྐྱེད་རྫོགས་དབྱེར་མེད་ཀྱི་དཔའ་གདེངས་ཆེར་བསྐྱེད།

དེ་ནས་མགོན་པོའི་ཐུགས་ཀར་ཉི་མའི་གདན་ལ་ཧཱུྂ་མཐིང་ནག་གི་མཐར་སྔགས་ཕྲེང་ཁ་དོག་ནག་ལ་ ༣༩༡༽ གཏིང་མདངས་དམར་བ་ལྕགས་བསྲེག་གི་འཁོར་ལོ་ལྟ་བུས་བསྐོར་བར་དམིགས་ནས། ཨོྂ་ཤྲཱི་མ་ཧཱ་ཀཱ་ལ་གྷ་ན་གུ་ཧྱ་རམ་སིདྡྷི་ཧཱུྂ་ཛཿ ཞེས་བཟླས་པ་ཙམ་གྱིས་མགོན་པོ་འཁོར་བཅས་བསྐྱེད་ཀྱང་སྦིར་རི་རི་བཟླ་བར་མཛད་ཅིང༌། བདག་ཆེ་མཆོག་གི་ཐུགས་སྲོག་ཧཱུྂ་གི་འོད་ཟེར་ལྔ་ལྡན་མགོན་པོའི་ཐུགས་སྲོག་ལ་ཕོག་པས་ཐུགས་དམ་རྒྱུད་བསྐུལ། མགོན་པོའི་ཐུགས་སྲོག་ལས་འོདམཐིང་ནག་ཉིད་གཙོ་བོར་གྱུར་པའི་ཁ་དོག་སྣ་ཚོགས་ཕྱོགས་བཅུར་འཕྲོས་པས། གདུག་པ་ཅན་མཐའ་དག་བརྟུལ། རྒྱལ་བ་རབ་འབྱམས་ཐུགས་རྗེ་ནུས་སྟོབས། ཁམས་གསུམ་སེམས་ཅན་གྱི་ཚེ་བསོད་བཀྲག་མདངས་ལོངས་སྤྱོད། འབྱུང་བ་བརྟན་གཡོ་མཐའ་དག་གི་བཅུད་དྭངས་མ་སོགས་བསྡུས་ནས་མགོན་པོའི་ཐུགས་ཀར་ཐིམ་ཞིང༌། ཐུགས་ཀ་ནས་སླར་ཡང་འོད་ཀྱི་ཚུལ་དུ་ནུས་བཅུད་ ༣༩༢༽ དེ་དག་ཟད་མེད་དུ་བདག་གིས་ཐུགས་ཀར་ཐིམ་པར་བསམ་ལ། མི་ཚིག་དང་བྱ་བ་གཞན་དང་སྐད་ཅིག་ཀྱང་མ་འདྲེས་པར་བརྩེ་གཅིག་ཏུ་བསྙེན། ནུབ་རེ་བཞིན་བསྐང་གསོ་ཚོགས་མཆོད་དང་འབུལ་གཏོར་མ་ཆག་པར་བྱ་ཞིང༌། ཐུན་མཐར་མགོན་པོའི་འཁོར་རྣམས་ཕོ་བྲང་དང་བཅས་པ་གཙོ་བོ་ཉིད་ལ་ཐིམ་ཞིང༌། གཙོ་བོ་ཉིད་བདག་ལ་གཉིས་མེད་དུ་ཐིམ་པར་དམིགས་པ་དང༌། བདག་བསྐྱེད་ནི་མི་བསྡུ་བར་ལྷའི་ང་རྒྱལ་དང་འབྲལ་མེད་བྱའོ། དེ་ལྟ་བུས་ཞག་ཉེར་གཅིག་སོགས་ཀྱིས་བསྙེན་པ་ཅི་མང་དང༌། མཐའ་མ་ཡང་བྱེ་བ་ལས་མི་ཉུང་བ་བྱས་ན་ཆོ་འཕྲུལ་དང་རྟགས་ཀྱི་རྣམ་གྲངས་ཕྲན་ཚོགས་ཅི་བྱུང་ཡང་འཇིགས་སེམས་དང་ཞེན་རློམ་སྤངས་ཏེ་རང་སེམས་ཀྱི་འཆར་ཚུལ་དུ་ཐག་བཅད་ལ་འཁུ་འཕྲིག་མི་བྱ། མཐར་ཐོན་པའི་ཉིན་མོ་བསྐང་གསོ་ཚོགས་འཁོར་ ༣༩༣༽ བཤགས་བསྐོངས་རྒྱས་པ་དང༌། སྒྲུབ་གཏོར་དེ་ཡང་འབུལ་ཞིང་ཕྲིན་ལས་བཅོལ་ལ་ཡེ་ཤེས་པ་གཤེགས་ཤིང་དམ་ཚིག་པ་བདག་ལ་བསླུ། བསྔོ་སྨོན་ཤིས་བརྗོད་སོགས་ཅི་ལྟར་རྒྱས་པ་དང༌།

རྒྱུན་པར་ངང་དུས་བཟང་རྣམས་སུ་བསྐང་གསོ་གཏོར་འབུལ་ལ་བརྩོན་པར་བྱའོ། དེ་ལྟར་རྩ་བསྙེན་འདི་ཙམ་ནི་་འཁུ་ལྡོག་ཆུང་ཞིང་བཀྲ་ཤིས། མཐུ་ཆེན་གོས་ འདོད་འབྱུང་བ་སོགས་གསུངས་ལ། འདི་ལས་སྤྲོས་པའི་གཞུང་གི་སྒྲུབ་པ་དངོས་རྣམས་ནི་དིང་སང་གི་གང་ཟག་འདི་དག་སྒྲུབ་པ་པོའི་འོས་སུ་གྱུར་ཀྱང་ཆེས་དཀོན་ལ། ཅི་སྟེ་ལན་གཅིག་འགྲུབ་ཀྱང་རྒྱུན་གྱི་དམ་ཚིག་མཆོད་གསོལ་ལས་སྦྱོར་སྒྲིགས་མ་རྣམས་ཀྱང་མཐའ་འཁྱོངས་པ་དཀའ་ཞིང༌། དེ་དག་ཚུལ་བཞིན་མ་བྱུང་ན་ནི་རང་ཉིད་ལ་རང་གཤེད་འབེབ་པའི་རྒྱུར་ཟད་པས་ན། དེ་ལས་ཀྱང་ ༣༩༤༽ དང་པོ་ནས་རྩམ་པ་ཁེ་ཆེ་ཞིང༌། ལྷག་པར་དེ་ཁར་ནི་མཆོག་གི་གྲུབ་བརྙེས་ཟམ་མཆད་པར་བྱོན་པའི་བཀའ་དྲིན་ལས། གྲི་གུག་ཅན་དང་ཏྲཀྴད་སོགས་གྲིབ་ལྟར་འགྲོགས་པ་ཡོད་བཞིན་དུ་ཆོས་སྐྱོང་སྣ་མང་བ་ལ་ཡ་མཚན་རྒྱུ་མེད་པ་ནི། དཔལ་ལྡན་འབྲུག་པའི་མགོན་མ་ནིང་གི་ལོ་རྒྱུས་ངག་སྒྲོས་རྣམས་ལྟར་འགྱུར་བས་ན། སྔར་གྱི་རྣམས་ལ་གསོལ་མཆོད་མི་དམན་པར་མཛད་པར་གསོལ་བ་འདེབས་པ་ལགས། ཡང་གཏེར་གསར་ལས་འཕྲོས་པའི་སྐབས་དོན་ཟུར་གསལ་འབུལ་རྒྱུར། དགོངས་པ་རིན་པོ་ཆེས་་ཆོད་པ་གཅིག་ག་ལ་མཆིས་ཏེ། ཞི་ཁྲོ་ངེས་དོན་གྱི་འཛབ་ཏུ་ཕུར་པ་རྩ་སྔགས་ཀྱི་སྐབས་སུ། སྤྱིར་ནི་སྒྲ་པ་ལུགས་ལ། སརྦ་བི་གྷཱ་ནཾ་ཞེས་པ་བགེགས་ཀྱི་དོད་ཡིན་ཏེ། དཔེར་ན་ལས་བུམ་གྱི་ལྷ་བགེགས་མཐར་བྱེད་བསྐྱེད་པའི་རྩ་སྔགས་ཀྱང༌། ཨོྂ་ཨཱཿ་བྷི་ག་ནམ་ཏ་ཀྲྀཏ་ ༣༩༥༽ ཧཱུྂ་ཕཊཿ ཅེས་སོགས་བྱུང་མོད་ཅིང༌། ས་ལུགས་ཀྱི་ཕུར་པའི་སྔགས་ཀྱང༌། སརྦ་བི་གྷཱ་ནཾ་བནྷ་ཧཱུྂ་ཕཊཿ ཅེས་འདོན་པའི་སྲོལ་ཡོད་པར་ཐོས་ཀྱང༌། འདིར་སྒེར་དོན་རྙིང་ལུགས་པོར་བཞག་པ་ནི། ཕུར་པའི་རྒྱུད་ལས་སྔགས་འདི་ཉིད་ཀྱི་སྔགས་བཏུའི་གཞུང་དཔང་པོར་བཞག་དགོས་ཕྱིར། དེ་ལས་ཐོག་མར་ཨོྂ་ཉིད་ཀྱི་སྒྲུབ་ཚུལ་ཡང༌། ཇི་སྐད་དུ། ཐམས་ཅད་ཀུན་གྱི་དང་པོ་་ལ། །དབྱངས་ཡིག་གཉིས་པས་འོག་ཏུ་བརྒྱན། །ཞེས་པས།

ཨ་ལ་རིང་པོ་འདོགས་ལུགས་དང༌། །དེ་ལ་དབྱངས་ཀྱི་བཅུ་དྲུག་པའི། །སྟེང་དུ་ཐིག་ལེ་མཛེས་པར་བྱ། །ཞེས་པ་ན་རོ་ཀླད་ཀོར་སྦྱར་་ལུགས་བཤད་ནས། འདི་ནི་ཡེ་ཤེས་ལྔ་རྫོགས་ཏེ། །སྔགས་རྣམས་ཀུན་གྱི་མགོ་རུ་བཞག་ །ཅེས་པས་ཨཱོཾ དེ་ནས་ས་ཚན་གསུམ་པ་བཞག་ བ་ །དེ་ནས་ས་ཚན་གསུམ་པ་བཞག་ །ཡ་ཚན་གཉིས་པས་འོག་ ༣༩༦༽ བརྒྱན། ཛྲ་ ཀ་ཚན་ཡི་གེ་དང་པོ་བཞག་ །དེ་ལ་དབྱངས་ཀྱི་གསུམ་པས་བརྒྱན། །ཉི་ ཡ་ཚན་ཡི་གེ་གསུམ་པ་བཞག་ དེ་ལ་དབྱངས་ཀྱི་གསུམ་པས་བརྒྱན། །ལི་ ཀ་ཚན་ཡི་གེ་དང་པོ་བཞག་ །དེ་ལ་དབྱངས་ཡིག་གསུམ་པས་བརྒྱན། །ཀི་ ཡ་མཚན་ཡི་གེ་གསུམ་པ་བཞག་ །ལ་ ཤ་ཚན་ཡི་གེ་གསུམ་་པ་བཞག་ །ས་ ཡ་མཚན་ཡི་གེ་གསུམ་པ་བཞག་ །དེ་འོག་ས་ཚན་གསུམ་པས་སྤྲས། །རྦ་ ས་ཚན་ཡི་གེ་གསུམ་པ་བཞག་ །དེ་ལ་དབྱངས་ཡིག་གསུམ་པས་བརྒྱན། །དེ་ལ་ཀ་ཚན་གསུམ་པར་ལྡན། །བིག་ ཏ་ཚན་ཡི་གེ་ལྔ་གཉིས་ལྡན། །ནན་ ས་ཚན་ཡི་གེ་གསུམ་པ་བཞག་ །དེ་ལ་དབྱངས་ཀྱི་བཅོ་ལྔས་བརྒྱན། བཾ་ ཤ་ཚན་ཡི་གེ་བཞི་པ་བཞག་ ། དེ་ལ་དབྱངས་ཡིག་དྲུག་པས་བརྒྱན། །སྟེང་ནས་ཐིག་ལེས་མཛེས་པར་བརྒྱན། ། ཧཱུྂ། ས་ཚན་ཡི་གེ་ ༣༩༧༽ གཉིས་པ་བཞག་ །དེ་དང་ཊ་ཚན་དང་པོར་ལྡན། །ཕཊཿ ཨཱོྂ་བཛྲ་ཀཱི་ལི་ཀཱི་ལ་ཡ། སརྦ་བིག་ནན་བྂ་ཧཱུྂ་ཕཊཿ གསང་སྔགས་ཡི་གེ་བཅུ་གཅིག་པ། །ཕུར་པ་ཕྲིན་ལས་་སྙིང་པོ་སྟེ། །གཙོ་འཁོར་བཅས་པའི་སྔགས་སུ་བཤད། །ཅེས་གསུངས་པ་འདི་བཞིན་རྙིང་མའི་རྒྱུད་འབུམ་གྱི་ཕུར་བའི་རྒྱུད་གཞན་ལས་འདི་ཁོ་ན་ལྟར་གསུངས་པ་དང༌། འོན་ཀྱང་འདི་ལ་དཔོན་སློབ་གོང་ར་ལོ་ཆེན་གྱི་གསུངས་སྒྲོས་སུ། འདིའི་ཀི་གཉིས་རིང་པོར་བྱ་དགོས་ཏེ། རྒྱུ་མཚན་ནི། ཀཱི་ལི་ཀཱི་ལི་ཡ་ཞེས་ཕུར་བུ་ལ་འཇུག་ཅིང༌། ཀཱི་ལི་ཀཱི་ལ་ཡ་ཞེས་རིང་པོ་མེད་པ་ནི་ཅ་ཅོའི་སྒྲ་ལ་འཇུག་པ་ཡིན་ཕྱིར། འདིར་རིང་པོ་ཐོབ་པ་ཡིན་ཞེས་སྒྲ་པ་ལུགས་དང་མཐུན་པར་མཛད་པར་སྣང་ལ། བི་གྷཱ་ནཾ་ནི་བགེགས་ལ་འཇུག་མོད་ཀྱི། འདིར་ནི་བི་བིགྣན་ཞེས་གཟིར་བའི་དོན་ཡིན་པར་གསུངས་པ་དང༌།

བནྡྷ་དང་བཾ་གཉིས་ ༣༩༨༽ ཀ་འཆིང་བའི་དོན་ཡིན་ཀྱང་འདིར་བཤད་པའི་སྔགས་བཏུར་བྂ་ཉིད་དུ་གསུངས་པ་སྟེ་ཡིག་འབྲུའི་གྲངས་ཀྱང༌། གསང་སྔགས་ཡི་གེ་བཅུ་བཞི་པ་ཅེས་པས། ཨོྂ་མ་རྩིས་པའི་ཡིག་འབྲུ་བཅུ་པོ་ལ་ངོས་འཛིན་པ་ལགས་ཚེ། དེས་ན་བིགྷྣ་ཞེས་སོགས་རྙིང་ལུགས་སྒེར་དོན་གྱི་ཁྱད་པར་ཡིན་པ་ཡང་ཟབ་དབྱིངས་དམ་པར་བཞུགས་པར་གསོལ་བ་འདེབས་སོ། ༣༩༩༽ ༄༅། ངེས་དོན་ཕྱག་རྒྱ་ཆེན་པོའི་ཕྱོགས་ནས་དྲི་བ་ལ་ལན་དུ་བགྱིས་པ་ཡིད་བཞིན་ནོར་བུའི་དོ་ཤལ་ཞེས་བྱ་བ་བཞུགས་སོ། ༤༠༠༽ ན་ 1$10001801$0000180རང་སེམས་གདོད་མའི་སངས་རྒྱས་ལ་ཕྱག་འཚལ་ལོ།1$1000180 1$10002501$0000250མསྶྭ་ཙིཏྟ་དི་བུདྡྷ་ཡ། གདོད་ནས་དག་པའི་ཡེ་ཤེས་ཆོས་ཀྱི་སྐུ་མཆོག་དྲི་བྲལ་སངས་རྒྱས་དངོས། །རང་བྱུང་རང་ཞལ་རང་ལ་གསལ་མཛད་དོན་རྒྱུད་བྱིན་རླབས་གཏེ་མངའ་བའི། །མཉམ་མེད་དྲིན་ཅན་བླ་མ་མཆོག་ཉིད་རང་རིག་དབྱེར་མེད་རྟག་བཞུགས་ལ། །འདུ་འབྲལ་མེད་པའི་ཕྱག་གི་མཆོད་དོ་མཆོག་དངོས་བདེ་སླག་གྲུབ་མཛད་གསོལ། །ཞེས་མཆོད་པར་བརྗོད་པ་སྔོན་དུ་བཏང་ནས། སྐབས་འདིར་སེང་གཏམ་རྒྱལ་བའི་ཡང་དབེན་གྱི་སྒྲུབ་གྲྭ་ཆེན་པོ་ནས་ ༤༠༡༽ ལུང་རྟོགས་ཡོན་ཏན་མཐའ་དག་གིས་འབྱོར་པ་མི་དམན་པའི་སྟོན་སྒོམ་སྨོན་ལམ་སའི་མཚན་འཆང་བ་གང་དེས། ཆོས་ཀུན་རྙིང་པོའི་མཐར་ཐུག་ངེས་དོན་ཕྱག་རྒྱ་ཆེན་པོའི་ཕྱོགས་ནས་དྲི་བའི་ཡི་གེ་རྣམ་དཔྱོད་ཀྱི་དཔལ་དུ་འབར་བ་ལྷ་རྫས་ཀྱི་རྟེན་དང་བཅས་ཏེ། རྒོད་ཚང་གི་དབེན་གནས་སུ་གནང་བར་མཛད་པ་ནི་ངོ་མཚར་ཆེ་མོད་ཀྱང༌། སྤྱིར་རྒྱལ་བའི་བཀའི་དགོངས་དོན་ཇི་བཞིན་པ་དང༌། ཁྱད་པར་ངེས་དོན་ཟབ་མོའི་ལེགས་བཤད་དྲི་མ་མེད་པ་ནི་དགེ་བའི་གཤེས་གཉེན་ཆེན་པོ་མཁས་ཤིང་གྲུབ་པ་བརྙེས་པ་ ༤༠༢༽ རྣམས་ཀྱི་ཞལ་ལས་འབྱུང་ཕྱིར། དེ་ལྟ་བུ་རྣམས་ལ་འདྲི་བར་མཛད་པར་འོད་མོད་ཀྱི། བདག་འདྲ་བའི་རིགས་ནི་ཐོག་མ་ནས་སྐྱེས་ཐོབ་ཀྱི་ཤེས་རབ་དང་ནི་མ་ལྡན་ཅིང་ཐོས་བསམ་སྒོམ་པའི་སྦྱངས་འབྲས་ཀྱིས་ཕོངས་པ་དང༌།

ཆོས་ཀྱི་བསོད་ནམས་དམན་པའི་ལས་འབྲས་ཀྱི་རང་གཟུགས་ཞིག་ལ་གྲྭ་འཁོར་གྱིས་སྐུ་སྐྱེ་མ་བླ་མར་མིང་དུ་བཏགས་ནས། བསྔོ་བ་དང་ཟཆོག་ཙམ་གྱི་སློབ་གཉེར་ལ་ཆོག་པར་བཟུང་ཞིང་དད་ཟས་གཤིན་སྐོར་གྱི་རིན་དུ་སྤྲོད་རྒྱུའི་བླ་གཟུགས་ལྟར་བཅོས་པའི་ངང་ལ་དལ་འབྱོར་གྱི་ལང་ཚོ་ཆེར་འདས་ཤིང༌། དིང་སང་ཀྱང་སྣོད་བཅུད་དང་གཞན་གྱི་ངང་ཚུལ་ལ་ཡིད་ཡིད་སྐྱོ་བ་ཙམ་གྱི་རྐྱེན་ལ་བརྟེན་ནས་དབེན་ཁྲོད་འདི་དག་ཏུ་མཆིས་ཤིང་བདེ་དལ་དུ་གནས་པ་ཙམ་ལས། ཉམས་རྟོགས་ཡོན་ཏན་གྱི་ནོར་དང་མི་ལྡན་ཕྱིར་དྲི་བའི་1$1000250ལན་ཚུལ་བཞིན་དུ་འབུལ་བའི་ནུས་སྟོབས་ནི་ཅུང་ཟད་ཀྱང་ག་ལ་མཆིས་ཏེ། འོན་ཀྱང་རྣམ་འདྲེན་དམ་ ༤༠༣༽ ལྔ་ཕྲག་གསུམ་ཙམ་གྱི་ཐུགས་རྗེས་བསྐྱངས་པའི་གསུང་རྒྱུན་དག་ཇི་ལྟར་ཐོས་པ་དང་དྲན་པའི་ཆ་ཤས་ཙམ་ལ་བརྟེན་པའི་ལན་གྱི་རྣམ་པ་ས་བོན་ཙམ་་ཞིག་འབུལ་བར་བགྱི་ན། དེ་ལ་ཐོག་མར་ཉིད་ཀྱི་དྲི་ཡིག་གི་ནང་ཚན་དུ། ཞི་གནས་ཀྱི་སྐབས་སུ། འཇིག་རྟེན་དང་འཇིག་རྟེན་ལས་འདས་པའི་གཞི་གནས་གཉིས་སུ་ཕྱེ་བ་ཇི་ལྟར་ཡིན། ཅེས་གསུངས་འདུག་པར། དེ་ལ་སྤྱིར་འཁོར་བ་དང་མྱང་འདས་གང་དུ་ཡང་མ་ཕྱེ་བའི་སྔོན་རོལ་ན། སྣང་སྲིད་ཀྱིས་བསྡུས་པའི་ཤེས་བྱ་ལ་སྲིད་ཚད་ཀྱི་ཆོས་ཐམས་ཅད་རང་གི་ངོ་བོས་སྟོང་ཞིང་མ་སྐྱེ་མི་འགག་སྤྲོས་པ་ཐམས་ཅད་ལས་འདས་པའི་དབྱིངས་དོན་དམ་པའི་གནས་ལུགས་སམ། བཞུགས་ཚུལ་ལམ།

ཡིན་ཚུལ་ཇི་བཞིན་པའི་སྟོང་པ་ཉིད་ཀྱི་རང་བཞིན་གཞིའི་གནས་ལུགས་དེ་ལ་བློ་བུར་གྱི་འཁྲུལ་པའི་ལྷན་སྐྱེས་ཀྱི་མ་རིག་པ་མ་ཤར་བར་རང་རིག་ཡིན་ལུགས་ཀྱི་ཐོག་ཏུ་ ༤༠༤༽ རང་ངོ་ཤེས་པ་ལ་ནི། གསང་སྔགས་རྙིགས་མའི་སྐབས་ཚོར། ངོ་བོ་ཀ་ནས་དག་པའམ་ཀུན་ཏུ་བཟང་པོ་ཞིག་ཐོག་ཏུ་གྲོལ་བ་ཞེས་ཟེར་ལ། ཕྱག་རྒྱ་ཆེན་པོའི་རང་སྐབས་སུ། གནས་ལུགས་ཕྱག་ཆེན་དུ་མིང་བཏགས་མོད་ལགས་ཤིང༌། དེའི་རང་བཞིན་ལ་མ་རྟོགས་པར་རང་གི་གྲིབ་མས་རང་ཉིད་བསྒྲིབ་པ་ལྟར། ལྷན་སྐྱེས་ཀྱི་མ་རིག་པ་གསེར་ལ་གཡའ་སྐྱེས་པ་བཞིན་དུ་བྱུང་སྟེ་འཁྲུལ་བའི་ས་བོན་རིམ་ཅན་དུ་འཕེལ་བའི་དབང་གིས་སེམས་ཅན་རྣམས་འཁོར་བར་འཁྱམས་ཤིང༌། དེ་ལྟར་འཁྲུལ་འཁྱམས་གྱུར་པའི་སྐབས་ན་ཡང་གཞིའི་ངོ་བོ་ལ་འགྱུར་བ་མེད་པའི་དབང་གིས་འཁྲུལ་བ་ལྡོག་ཏུ་བཏུབ་ཅིང༌། བླ་མ་དང་གདམས་ངག་བརྩོན་འགྲུས་གསུམ་འཛོམས་ན་གྲོལ་བའི་སྐལ་བ་དང་ལྡན་པའི་ཕྱིར། དཔལ་འཕྲེང་གི་མདོར། བདེ་བཤེགས་སྙིང་པོ་འགྲོ་བ་ཡོངས་ལ་ཁྱབ། །ཅེས་སོགས་དང༌། རྟག་གཉིས་ལས། སེམས་ཅན་རྣམས་ནི་སངས་རྒྱས་ཉིད། ། ༤༠༥༽ འོན་ཀྱང་གློ་བུར་དྲི་མས་བསྒྲིབས། །ཅེས་དང༌། རྒྱུད་བླ་མར། སངས་རྒྱས་སད་ངན་སོགས་ཀྱི་དཔེ་དགུ་གསུངས་པ་དང༌། གཞན་ཡང་མདོ་རྒྱུད་བསྟན་བཅོས་རྣམས་ནས་ལུང་དཔག་མེད་མཆིས་ཤིང༌། འདི་ལ་རྫོགས་ཆེན་དུ་ནི་རང་བཞིན་ལྷུན་གྲུབ་དང་ཐུགས་རྗེ་ཀུན་ཁྱབ་སོགས་ཀྱི་རྒྱས་བཤད་དང༌། ཕྱག་ཆེན་རང་ལས་ནི་འཁྲུལ་ལུགས་ཕྱག་རྒྱ་ཆེན་པོ་སོགས་མིང་དུ་བཏགས་པ་མཛད་ཕྱིར། མདོར་ན་གཞི་ལམ་འབྲས་གསུམ་གཏན་ལ་འབེབས་ཚུལ་ནི་ཆོས་ལུགས་ཐམས་ཅད་མཐུན་ཅིང༌། གཞི་ལམ་འབྲས་མངོན་དུ་བྱེད་པ་ལམ་གལ་ཆེ་བ་དང༌། ལམ་ཉིད་ལའང་ཐེག་པའི་བྱེ་བྲག་མཐའ་ཡས་ཀྱང་མདོར་བསྡུས་ཚེ་མདོ་སྔགས་གཉིས་དང༌། དེ་ལ་ཡང་མྱུར་ཟབ་སོགས་ཁྱད་ཆོས་མང་པོའི་སྒོ་ནས་སྔགས་ཁོ་ན་དང༌། སྔགས་ཉིད་ལའང་འཇུག་སྒོ་སྨིན་གྲོལ་གཉིས་ལས།

སྨིན་བྱེད་རྒྱས་བསྡུས་ཅི་རིགས་པའི་སྒོ་ནས་དབང་དོན་་ངོ་འཕྲོད་པ་གལ་ཆེ་བ་དང༌། དབང་གི་ ༤༠༦༽ ཡེ་ཤེས་དེ་ཀ་ནན་ཆགས་སུ་བྱ་བའི་གྲོལ་བྱེད་ལ་ཡང་བསྐྱེད་རྫོགས་གཉིས་ལས། མཆོག་ཏུ་གཅེས་པའི་རྫོགས་རིམ་གྱི་རྣམ་གྲངས་མཐའ་ཡས་པའི་ནང་ནས་རྒྱལ་མཚན་གྱི་ཏོག་ལྟ་བུར་གྱུར་པ། གྲུབ་ཐོབ་ཐམས་ཅད་ཀྱི་གཞུང་ལམ་བླ་ན་མེད་པའི་ངོས་གཞི་ཕྱག་རྒྱ་ཆེན་པོའི་སྐབས་འདིར། ཞི་ལྷག་གཉིས་ཀྱི་སྒོ་ནས་གདམས་ངག་རིམ་གྱིས་པ་གཙོ་བོར་འཇུག་ཐབས་བསྟན་པ་དང༌། སྦྱངས་པ་མངོན་གྱུར་དང་གཅིག་ཅར་བའི་རིགས་ཅན་འགའ་ཞིག་ནི་རིམ་ཅན་དུ་དཀྲི་དགོས་ཏེ། སྐྱོབས་པ་རིན་པོ་ཆེས་ཀྱང༌། ཆོས་དང་དངོས་གཞི་ཀྱང་སྔོན་འགྲོ་ཟབ། ཅེས་གསུངས་བ་བཞིན་སྔོན་འགྲོའི་བྱེ་བྲག་རྣམས་དལ་ནན་ཆགས་རྟགས་ཐོན་དུ་གལ་ཆེ་བ་དང༌། ཁྱད་པར་ཞི་གནས་ཀྱི་སྐབས་ ༤༠༧༽ འདིར་འཇིག་རྟེན་ལས་འདས་ཞི་གནས་གཉིས་སུ་ལོས་ཀྱང་ཕྱེ་སྟེ། ཅིའི་ཕྱིར་ན། སངས་རྒྱས་ཀྱི་ལམ་དུ་འགྲོ་བ་དང་མི་འགྲོ་བའི་ཁྱད་པར་ཡོད་པས་སོ། དེ་ནས་ཞི་གནས་ཙམ་དུ་མིང་གཅིག་ཀྱང་དོན་ལ་ཁྱད་པར་ཆེ་སྟེ། འཇིག་རྟེན་པའི་ཞི་གནས་སྲིད་རྩེ་བསྒྲུབས་པའི་ཏིང་ངེ་འཛིན་གྱི་རིགས་ནི་མུ་སྟེགས་པ་རྣམས་ལ་ཡང་ཤིན་ཏུ་བརྟན་པར་ཡོད་ཅིང༌། དེ་ལ་བརྟེན་ནས་ལྟར་སྣང་གི་རྫུ་འཕྲུལ་མངོན་ཤེས་སོགས་ཕུལ་དུ་ཕྱིན་པ་མཆིས་ཀྱང༌། བྱང་ཆུབ་ཀྱི་རྒྱུར་ཏིལ་འབྲུ་ཙམ་ཡང་ག་ལ་འགྲོ་ཞིང༌། ལྷ་རྣམས་ལའང་སྐྱེ་མཆེད་མུ་བཞི་མན་ཆད་ཐམས་ཅད་ལ་སོ་སོར་བསམ་གཏན་ལ་བརྟན་པ་ཐོབ་ནའང༌། ཡིད་དཔྱོད་ཀྱི་བསམ་གཏན་དང་བདེ་གསལ་མི་རྟོག་གསུམ་གང་རུང་ལ་ཞེན་འཛིན་དང་བཅས་ཕྱིར་ཏིང་ངེ་འཛིན་ལ་བསྐལ་པ་མང་པོར་གནས་ཀྱང༌། ཉོན་མོངས་བག་ལ་ཉལ་གྱི་རྩ་བ་མ་སྤོངས་ཕྱིར་སླར་ ༤༠༨༽ རྣམ་དཀར་གྱི་ལས་འབྲས་ཟད་པ་དང་ལྟུང་བར་འགྱུར་ལ། དེ་དག་ལས་ཅུང་ཟད་འཕགས་པའི་ཉན་རང་གི་བདག་མེད་བསྒོམ་པ་སོགས་ཀྱང་མཐར་འཛིན་ནམ་ཡིད་དཔྱོད་དང་ལུང་མ་བསྟན་དུ་འགོག་པའི་རིག་སོགས་ཀྱི་སྒྲིབ་ཅིང་ཕྱོགས་རེ་རྟོགས་པ་ཙམ་སོགས་མདོར་ན་སྔགས་ཕྱི་པ་མན་ཆད་རང་རང་གི་གྲུབ་མཐའི་ཕྱོགས་རེའི་ལྟ་བ་ཁོ་ནས་བཅིངས་པས།

ལྷན་སྐྱེས་བཅོས་མིན་གྱི་ཡེ་ཤེས་དངོས་མ་རྟོགས་པས་ལམ་རིང་བ་དང༌། སྔགས་ནང་པའམ་ཁྱད་པར་ཕྱག་ཆེན་གྱི་སྐབས་འདིར་འཇིག་རྟེན་ལས་འདས་པའི་ཞི་གནས་སམ་མཆོག་གི་ཞི་གནས་ཁོ་ན་མ་གཏོགས་གཞན་གྱིས་མི་རུང་བར་གསུངས་མོད། དེ་ཅི་ཞེ་ན། འཇིག་རྟེན་པའམ་དམན་པའི་ཞི་གནས་ཀྱིས་ནི་འཁོར་བའམ་མངོན་མཐོ་ཙམ་འགྲུབ་པའི་ཐབས་ཡིན་ལ། དེ་བསྒྲུབས་པས་ནི་མྱང་འདས་དང་ངེས་ལེགས་མི་འགྲུབ་པའི་ཕྱིར་ན། འདིར་འཇིག་རྟེན་ལས་ ༤༠༩༽ འདས་པའི་ཞི་གནས་སམ་མཆོག་གི་ཞི་གནས་ཁོ་ན་བསྒྲུབ་དགོས་དང༌། དེ་ཉིད་ཀྱང་ལྷག་མཐོང་གི་མ་ཟིན་ན་ཞི་གནས་ཀྱི་སྒོ་ཇི་ལྟར་བཟང་ཀྱང་ཕྱག་རྒྱ་ཆེན་པོའི་སྒོམ་དངོས་གཞིར་གོ་མི་ཆོད་པ་ནི་སྐྱེས་ཆེན་ཐམས་ཅད་བཞེད་པ་མཐུན་མོད་ཅིང༌། དེ་ལ་མཚན་བཅས་ཀྱི་ཞི་གནས་རྣམས་ཀྱི་ཐོག་མར་སེམས་འཛིན་ཐབས་དང༌། དེ་ནས་མཚན་མེད་ཀྱི་གཞི་གནས་དངོས་ལ་འཇུག་ཅིང་བསྒོམ་མེད་ཡེངས་མེད་ཀྱི་ངང་ལ་མཉམ་རྟགས་འཆར་ལུགས་ཐ་དད་འབྱུང་མོད་ཀྱི། སྤྱི་ཁྱབ་ཏུ་ནི་གནས་ས་དང་པོ་རྣམ་རྟོག་གང་སྐྱེད་དངོས་ཟིན་ས་རི་གཟར་གྱི་འབབ་ཆུ་ལྟ་བུ་དང༌། དེ་ནས་རྣམ་རྟོག་རྟག་པ་རག་པ་མགོ་ནོན་ཞིང་རྐྱེན་སྣང་ཕྲ་མོས་མི་གནོད་ ༤༡༠༽ པའི་གནས་པ་ཉམས་བར་མ་ཆུ་བོ་དལ་འབབ་ཀྱང༌། དེ་ནས་ཤིན་ཏུ་བརྟན་ཅིང་ ཉིན་མཚན་དང་སྐྱིད་སྡུག་ལེགས་ཉེས་སོགས་ཀྱི་བར་དུ་ཆོད་མི་དགོས་པར་གནས་ཉམས་ཁོར་ཡུག་ཏུ་འགྲོ་བ་རྒྱ་མཚོ་གཡོ་མེད་ལྟ་བུའི་ཞི་གནས་རྣམས་འཆར་ཞིང༌། དེ་ཙ་ན་ཟག་བཅས་ཀྱི་མངོན་པར་ཤེས་པ་སོགས་ཡོན་ཏན་ལྟར་སྣང་བའི་རིགས་ཀྱང་མ་བུ་འབྱུང་བར་གསུངས་མོད་ཀྱི། རྙིང་རུས་དང་མོས་གུས་ཞེན་ལོག་སོགས་མི་ལྡན་པར་ཞུ་ལོ་དང་སྒོམ་ལོ་ཙམ་གྱི་གདམས་ངག་ལ་ནི་ལམ་རྟགས་ནི་གདམས་ངག་ལ་ནི་རྟགས་རྣམས་ཚུལ་བཞིན་འཆར་བ་ནམ་ཡང་མི་འབྱུང་ལགས་མོད། ༈ ཡང༌། ཉིད་ཀྱི་དྲི་ཡིག་ཏུ་ལུང་འདྲེན་དང་བཅས་པ་མཛད་ནས། དངོས་གཞི་དྲན་པ་འདི་ལ་རྩོལ་བྱས་ཀྱི་དྲན་པ་དང་རྩོལ་མེད་ཀྱི་དྲན་པ་ཉིས་ས་ཕྱེ་བ་ཇི་ལྟར་ཡིན་གསུང་འདུག་པར།

དེ་ནི་ཉམས་ལེན་གོམས་སྟོབས་ཆེ་ཆུང་གི་ཁྱད་པར་ཡིན་མོད་ཀྱི། དེ་ཡང་ཉམས་ལེན་གྱི་སྐབས་སུ་ ༤༡༡༽ གོང་དུ་བརྗོད་ལྟར། སེམས་གནས་ཆ་གཙོ་བོར་བཏོན་པའི་དྲན་པ་བརྐྱངས་ཐབས་ལ་ཞི་གནས་དང༌། གནས་དང་འགྱུ་འཕྲོ་གག་བྱུང་ཅིར་སྣང་ལམ་དུ་སློང་ཐབས་ཀྱི་དྲན་པ་ལ་ལྷག་མཐོང་དུ་བཏགས་ཤིང༌། འདི་ཐབས་རྙིང་ལུགས་རྫོགས་ཆེན་སོགས་སུ་ཉམས་ལེན་བསྐྱངས་ཐབས་རིང་དུ་མ་ཞིག་མཆིས་ཀྱང༌། དིང་སང་གསར་མའི་དགེ་བའི་བཤེས་གཉེན་ཕལ་མོ་ཆེ་བའི་དགོངས་པར་ལྡན་པ་དཀའ་བར་གྱུར་པའི་གཤིས་ཀྱིས་འདིར་མ་བརྗོད་ལ། ཕྱག་རྫོགས་དབྱེར་མེད་ཀྱི་དགོངས་པ་མངོན་དུ་མཛད་པ་ཀུན་མཁྱེན་རང་བྱུང་ཞབས་དང༌། དཔལ་མཁའ་སྤྱོད་པ་སོགས་ཀྱི་བཀའ་འབུམ་ན་གཟིགས་པས་མཐུས་ཤིང༌། སྐབས་འདིར་ཕྱག་ཆེན་རང་གཞུང་ལྟར། སྒོམ་གྱི་དངོས་གཞི་དྲན་པ་ཁོ་ན་ལ་མཛད་པའི་ཚུལ་ལྟར་བརྗོད་ན། སྤྱིར་དྲན་པ་ཞེས་པའི་མིང་ཙམ་ ༤༡༢༽ བཏགས་པ་ལ་ནི་རྣམ་པ་མང་ཀྱང༌། འདི་སྐབས་སུ་ནི་རང་རིག་གི་དྲན་པའམ། ཡང་དག་གི་དྲན་པ་ཁོ་ན་དགོས་ལ། དེ་ལའང་ལས་དང་པོ་པས་ནི་མཉམ་གཞག་གི་ཚེ་དམིགས་བཅས་ཀྱི་བསྒོམ་རྒྱུའམ་རྒྱུ་གང་ཡང་མེད་པར་སེམས་འཕྲོ་གནས་བདེ་བསལ་མི་རྟོག་སོགས་ཅི་དང་ཅི་ལྟར་འཆར་བ་དང༌། སྣང་བ་སྣ་ཚོགས་དང་ཚོགས་དྲུག་གི་བྱེ་བྲག་གང་སྣང་ཅི་ཤར་ཐམས་ཅད་ལ་དེའི་རྗེས་སུ་ཡང་མི་འབྲེང༌། དགག་ཀྱང་མི་འགག་བརྟག་དཔྱད་ཀྱང་མི་བྱ་བར་རང་རིག་རང་གསལ་འཛིན་མེད་ཀྱི་ངང་དུ་གློད་ཅིང༌། ཚོར་བ་འགགས་པའམ་ལུང་མ་བསྟན་དུ་མི་འབྱམས་པར་གང་བར་ངོ་ཤེས་སུ་བྱེད་པ་ལ་དྲན་པ་ཞེས་བཏགས་ལ། དེ་ཉིད་རྗེས་ཐོབ་ཏུ་ཡང་ལམ་དུ་འཁྱེར་ཞིང༌། མདོར་ན་བསྒོམ་རྒྱུ་སྤུ་ཙམ་ཡང་མི་བྱ་ལ། ཐ་མལ་འཁྲུལ་འཛིན་ཞེན་རྟོག་གི་དབང་དུ་སྐད་ཅིག་ཀྱང་མ་སོང་བར་བྱེད་པ་ལ་ཕྱག་རྒྱ་ཆེན་པོ་ཞེས་བཏགས་མོད་ཀྱི། ༤༡༣༽གང་ཤར་མ་དྲན་རིག་གིས་ངོས་ཟིན་པའི་ཉམས་ལེན་འདི་ནི་ཕྱག་ཆེན་གཅིག་པུར་མ་ཟད་ཆོས་ལུགས་ཐམས་ཅད་ཀྱི་རྫོགས་རིམ་དྲི་མ་མེད་པ་ཀུན་དགོངས་བཞེད་གཅིག་ཏུ་མཐུན་པ་ལགས་ཤིང༌།

དྲན་རིག་དེ་ལས་ལྷག་པའི་སྒོམ་བཟང་བཟང་བ་ཞིག་འདོད་པ་ཐམས་ཅད་ནི་བཅོས་མ་དང་ཞེ་འདོད་ཡིད་བྱེད་བློས་བྱས་ཀྱི་སྒོམ་ཁོ་ན་ཡིན་ཕྱིར་ཕྱག་ཆེན་དུ་མི་འགྲོ་སྟེ། ཇི་སྐད་དུ་ལྷ་མོ་བཞིས་ཞུས་པའི་མདོ་ལས། ཐུབ་པ་ཆེན་པོའི་ཆོས་རྣམས་ཀྱི། །ཕུང་པོ་བརྒྱད་ཁྲི་བཞི་སྟོང་ལ། །གང་གི་དེ་ཉིད་མི་ཤེས་པ། །དེ་དག་ཐམས་ཅད་འབྲས་བུ་མེད། །ཅེས་དང༌། ཞི་བ་ལྷས། སེམས་ཀྱི་གསང་འདི་མ་རིག་ན། །བདེ་འདོད་སྡུག་བསྔལ་བྲལ་འདོད་ཀྱང༌། །བདེ་བ་འདོད་པ་ཙམ་གྱིས་ལས། །དེ་ནི་ངལ་བ་ཁོ་ནར་ཟད། །ཅེས་གསུངས་པ་ལྟར། གང་ཤར་དྲན་པའི་རིག་པ་ཙམ་ལསལྷག་པ་ ༤༡༤༽ མི་དགོས་པ་དང༌། དེ་ཉིད་ཆོས་ཆམས་ཅད་ཀྱི་སྙིང་པོ་ཡིན་པའི་ཚུལ་ཡང༌། རྗེ་རང་བྱུང་པས། ཡིད་བྱེད་བྲལ་བ་འདི་ནི་ཕྱག་རྒྱ་ཆེ། །མཐའ་དང་བྲལ་བའི་དབུ་མ་ཆེན་པོ་་ཡིན། །འདི་ནི་ཀུན་འདུས་རྫོགས་ཆེན་ཞེས་ཀྱང་བྱ། །གཅིག་ཤེས་ཀུན་དོན་རྟོག་པའི་གདེངས་ཐོབ་ཤོག་ །ཅེས་གསུངས་སོ། དེ་ན་ལས་དང་པོ་པས་གང་ཤར་ཐམས་ཅད་ལ་འཛིན་མེད་དྲན་པས་སྐྱོང་བ་ཁོ་ན་ལ་སྒོམ་གྱི་མཐིལ་དུ་བྱ་ཞིང༌། འདི་ཉིད་རེ་ཞིག་ལ་རྩོལ་བྱས་ཀྱི་དྲན་པ་ལྟ་བུ་ཡིན་རུང༌། གཞན་གྱི་ཞེ་འདོད་དང་བཅོས་མས་མ་སླད་པར་ཉམས་སུ་བླངས་ན། མྱུར་དུ་སྩོལ་མེད་ཀྱི་དྲན་པར་འགྱུར་བར་གསུངས་པས། དེས་ན་དར་གཅིག་ལ་སྒོམ་ཡོད་མེད་ཁོ་ན་ལ་བྱ་དགོས་ཏེ། ཅིའི་ཕྱིར་ན། དྲན་མེད་ཀྱི་གནས་ཆའི་ཏིང་འཛིན་ནི་ཆད་མཐའམ་འགོག་པར་འགྱུར་ལ། དྲན་མེད་ཀྱི་རྣམ་རྟོག་རང་ཁ་མ་ནི་འཇིག་རྟེན་ཐ་ ༤༡༥༽ མལ་པ་དང་ཁྱད་མེད་ཡིན་ཕྱིར། དེ་གཉིས་གང་ཡང་ཕྱག་རྒྱ་ཆེན་པོའི་ལམ་དུ་མི་འགྲོ་བའི་ ཕྱིར་རོ། འོ་ན་དྲན་པས་བརྐྱང་བ་དེ་ཀ་བཅོས་མ་རུ་མི་འགྲོའམ་ཞེ་ན། དེ་གཉིས་གང་ཡང་ཕྱག་རྒྱ་ཆེན་པོའི་ལམ་དུ་མ་འགྲོ་བའི་ཕྱིར་རོ། དེ་ནི་སེམས་ཀྱི་གནས་ཚུལ་ལམ་བབས་ཚུལ་གང་སྣང་དེ་ཉིད་ལ་རང་ངོ་ཤེས་པར་བྱེད་པ་ཙམ་མ་གཏོགས་དགག་བསྒྲུབ་གཞན་བྱ་བ་མ་ཡིན་པའི་ཕྱིར་ན་བཅོས་མའི་སྐྱོན་དུ་མི་འགྱུར་ཏེ།

དྲན་རིག་གི་ཟིན་ཕྱིན་ཆད་ཅིར་ཤར་ཐམས་ཅད་ཆོས་སྐུའི་རང་བཞིན་དུ་མ་གྱུར་བ་རྡུལ་ཙམ་ཡང་མེད་དེ། ཇི་སྐད་དུ་སེམས་ཉིད་ངལ་གསོ་ལས། གང་སྐྱེས་གཉུག་མ་ཉིད་ཡིན་ཕྱིར། །གང་ཤར་དྲན་པས་མ་བརྗོད་ན། །དེ་ཤར་སྟོང་པ་ཉིད་དག་ཏུ། །རྣལ་འབྱོར་དབང་ཕྱུག་གདོན་མི་ཟ། །ཅེས་འདི་ལྟ་བུའི་གནད་ཀྱིས་ཟིན་ན་སྒོམ་དུ་ ༤༡༦༽ མ་གྱུར་པའི་ཆོས་མེད་ཚེ། དགག་སྒྲུབ་སྤང་བླང་འཆིང་གྲོལ་ལས་འདས་པའི་དོན་མཐོང་བ་སྟེ། ཟླ་བ་སྒྲོན་མའི་མདོལས། རིགས་ཀྱི་བུ། ཆོས་གཅིག་ཤེས་པས་ཡོན་ཏན་གྱི་ཆོས་ཐམས་ཅད་ཡོངས་སུ་རྫོགས་པར་འགྱུར་ཏེ། གཅིག་གང་ཞེ་ན། གང་གི་དེ་ཁ་ན་ཉིད་ཡོངས་སུ་ཤེས་པའོ། ཅེས་དང༌། རིག་འཛིན་དགའ་རབ་རྡོ་རྗེ་ཟག་མེད་འོད་ཕུང་དུ་གཤེགས་པའི་ཞལ་ཆེམས་ལས། ཡིན་པར་གྲུབ་པ་མེད་པ་འདི། །རང་མདངས་འཆར་ཚུལ་ཅིར་ཡང་མ་འགག་པས། །སྣང་སྲིད་ཀུན་ཀྱང་ཆོས་སྐུའི་ཞིང་དུ་ཤར། །ཤར་བ་དེ་ཉིད་རང་གི་ཐོག་ཏུ་གྲོལ། །ཅེས་དང༌། རྗེ་སྒམ་པོ་པས། རྣམ་རྟོག་སྒོམ་དུ་མ་ཤར་ན། །གང་བྱེད་འཁོར་བའི་རྒྱུ་འབྲས་ཡིན། །སྒོམ་ཆེན་སྒོམ་གྱིས་མ་བཅིངས་ན། །གཞན་གྱིས་འཆིང་བར་མི་ནུས་པས། །གོ་བའི་ལྟ་བ་རྒྱབ་ཏུ་བོར། ། ༤༡༧༽ བསྒོམ་པའི་ཉམས་མྱོང་རྨག་ནས་བཤིག་ །ཅེས་དང༌། གྲུབ་ཐོབ་ཨོ་རྒྱན་པས། ཐ་མལ་ཤེས་པ་རང་ག་ནི་མ་བསྒོམ་ཆོས་ཀྱི་སྐུ་རུ་ཤར། །སངས་རྒྱས་རང་གི་སེམས་ལས་བརྙེས། །འཁོར་འདས་རེ་དོགས་སུ་དགའ་གྱིས། ། ཅེས་དང༌། ཁྲོ་ཕུ་ལོ་ཙས། ཉོན་མོངས་བཀག་པས་མ་ཁེགས་ཚེ། །གདམས་ངག་རྒྱལ་པོ་སཽ་སོར་གཞག་བྱུང༌། ངང་ལ་བཞག་པས་དབྱིངས་སུ་ཡལ། །བླང་དོར་བྱ་བའི་མིང་ཡང་མེད། །ཅེས་སོགས་གསུངས་པ་ལྟར་གང་ཤར་དྲན་པས་སྐྱོང་བའམ་མ་བཅོས་བཟོ་མེད་དུ་གློད་པ་ལ་གོམས་ཚེ་རྩོལ་མེད་ཀྱི་དྲན་པ་ལ་དཀའ་ལས་མེད་དོ། ཅིའི་ཕྱིར་ན། དྲན་པ་སྐྱོང་མཁན་དང་སྐྱོང་བ་གཉིས་སུ་མ་གྲུབ་པའི་ཕྱིར་རོ། སྤྱིར་ཕྱག་ཆེན་རང་ལ་བླ་མ་སོ་སོའི་བཞེད་ཚུལ་མང་བ་དང༌།

དབྱེ་བསྡུ་མཛད་ཚུལ་མི་འདྲ་བའི་དབང་གིས། འདིར་བཤད་མ་ཐག་པའི་ལུང་འདྲེན་འདི་ ༤༡༨༽ དག་དང༌། དྲན་པ་བསྐྱང་མཁན་དང་སྐྱོང་རྒྱུ་གཉིས་སུ་མེད་པ་སོགས་ཀྱི་ཆོས་སྐད་འདི་དག་ རྣལ་འབྱོར་བཞིའི་སྐབས་ལྟར་ན་རོ་གཅིག་གི་ཆོས་སྐད་བར་སྣང་ཚེ། ལས་དང་སའོ་ཉམས་ལེན་སྐྱོང་ཚུལ་བཤད་པའི་འཕྲོ་འདིར་མི་འགསམ་སྙམ་ན། དེ་མ་ཡིན་ཏེ། དོན་དམ་ཉམས་ལེན་དངོས་རང་ཅིག་སྐྱོང་ཤེས་པའི་གདམས་ངག་གསར་བུ་དང༌། སངས་རྒྱས་ཀྱི་དགོངས་པ་དངོས་གཉིས་ལ་བརྟན་པ་ཐོབ་མ་ཐོབ་མ་གཏོགས་གཞན་གཅིག་སྟེ། དེ་ལྟར་མ་ཡིན་ན་ད་ལྟ་ཉམས་ལེན་བྱས་པའི་དོན་མེད་པར་འགྱུར་ཏེ། སངས་རྒྱས་ཀྱི་དགོངས་པ་མ་ཡིན་པ་ལ་ཉམས་སུ་བླངས་པ་ནི་སངས་རྒྱས་ཀྱི་རྒྱུར་འགྲོ་མི་སྲིད་པའི་ཕྱིར་རོ། དེས་ན་འགག་ཏུ་ཧྲིལ་གྱི་དྲིལ་ན། མཚན་ཉིད་དང་ལྡན་པའི་བླ་མ་སངས་རྒྱས་ཞིག་ལ་མོས་གུས་དྲག་པོ་དང་མཉེས་པ་་གསུམ་གྱིས་བརྟེན་ཅིང་གདམས་ངག་ཟབ་མོ་ཐོབ་རྗེས་ཚིག་ཚོགས་ཀྱི་རྣམ་གྲངས་ལ་མི་འབྱམས་ ༤༡༩༽ པར། ཆིག་དྲིལ་གྱི་སྙིང་པོ་དང་དུ་ལེན་ནུས་ན་བྱིན་རླབས་ཀྱི་ཚན་ཁས་རང་གྲོལ་དུ་འགྲོ་བར་འདུག་རུང༌། དེང་སང་རྙིགས་མའི་མཐའ་ལ་ཐུག་པའི་རང་ཚུལ་འདི་ལྟ་བུར། བླ་མ་དང་སློབ་མ་གཉིས་ཀའི་རྟེན་འབྲེལ་ཚད་ལྡན་ཞིག་ནི་ཨུ་དུམ་ཝ་ར་ལྟར་དཀོན་ཚེ། ཉམས་མྱོང་དང་རྟོག་པ་གཤའ་མར་འབྱུང་བ་རང་ནི་ཉིན་སྐར་དང་འདྲ་བར་སེམས་སོ། ༈ ཡང་ཉིད་ཀྱི་དྲི་ཡིག་ཏུ་ཕྱག་ཆེན་རྣལ་འབྱོར་བཞིའི་དང་པོ་རྩེ་གཅིག་ཆུང་ངུ་ལ་སྒོམ་གྱི་སྣ་ཟིན་ནམ་མ་ཟིན། གསུངས་འདུག་པར། སྤྱིར་གདམས་ངག་གི་བློ་རིགས་དང་དབང་རིམ་ལ་བསམ་གྱིས་མི་ཁྱབ་པ་འབྱུང་ཀྱང་མདོར་བསྡུ་ན། གཅིག་ཅར་རིམ་གྱིས་ཐོད་རྒལ་བ་དང་གསུམ་དུ་འདུས་པས། དེ་དག་སོ་སོར་འཆར་ཚུལ་མི་འདྲ་བ་་མཐའ་ཡས་ཕྱིར་ཕྱོགས་གཅིག་ཏུ་ངེས་བཟུང་ག་ལ་ནུས་ཤིང༌། སྤྱི་ཁྱབ་ཏུ་ནི། རྩེ་གཅིག་སོགས་རྣལ་འབྱོར་བཞི་ ༤༢༠༽ རིམ་ཅན་དུ་འཆར་བའི་དབང་དུ་བགྱི་ན།

རྩེ་གཅིག་ཆུང་ངུ་ལ་སྒོམ་སྣ་ལོས་ཀྱང་ཟིན་ཏེ། ཅིའི་ཕྱིར་ན། ལེགས་སྦྱར་གྱི་སྐད་དུ་ཡོ་ག་དང༌། བོད་སྐད་དུ་རྣལ་འབྱོར་ཞེས་པའི་ངེས་ཚིག་ལྟར་ན། སེམས་ཉིད་མ་བཅོས་རྣལ་མའི་དོན་ལ་རང་དབང་འབྱོར་པ་ལ་སྣལ་འབྱོར་་དུ་བརྗོད་པ་ཡིན་ཚེ། སྒོམ་གྱི་སྣ་ཙམ་ཡང་མ་ཟིན་པར་རྣལ་འབྱོར་གྱི་དོན་ཇི་ལྟར་བརྗོད། སྤྱིར་ཡང་སྒོམ་ཞེས་བྱ་བའི་མིང་ཙམ་འཇུག་པ་ནི་མང་མོད་ཀྱང༌། འདི་སྐབས་སུ་ནི་ཆེད་དུ་སྒོམ་རྒྱུ་མེད་རུང་ཐ་མལ་དུ་སྐད་ཅིག་ཀྱང་མི་ཡེངས་པ་ལ་སྒོམ་སྐྱོང་བ་ཞེས་མིང་དུ་བཏགས་ཕྱིར་ཞ་གནས་ལའང་སྒོམ་པའི་མིང་ཙམ་ནི་བཏགས་མོད་ཀྱི། སྒོམ་དངོསགཞི་ནི་ལྷག་མཐོང་གི་དོན་ངོ་འཕྲོད་པ་ལ་བྱ་དགོས་ཤིང༌། ལྷག་མཐོང་རྟོགས་ཕྱིན་ཆད་རྩེ་གཅིག་གི་སྣ་ཟིན་པ་ཡང་ཡིན་ལ་སྣ་ངེས་པར་ཟིན་པ་དང༌། སྣ་ཟིན་ཙམ་གྱིས་ ༤༢༡༽ ཆོག་པ་ནི་མ་ཡིན་ཕྱིར། ཤོར་བ་བཞི་དང་གོལ་ས་གསུམ་སོགས་འདྲ་མིན་རྣམས་སུ་མ་ཤོར་མཐར་འོ་ན་དགོས་པ་ནི་གོར་མ་ཆགས་སོ། ༈ ཡང་ཉིད་ཀྱིས། ཞང་རིན་པོ་ཆེས་གསུངས་པ་ལུང་དུ་དྲང་བར་མཛད་དེ། རྩེ་གཅིག་དུས་སུ་ངོ་བོ་རྟོག་པ་དང༌། རྩེ་གཅིག་མུན་པའི་དཀྱིལ་ན་འབྱམས་པ་སོགས་ཀྱི་དབྱེ་བ་གང་གིས་བྱེད་གསུངས་པ་ནི། དེ་ཡང་ཞི་ལྷག་ཟུང་འཇུག་གི་ཉམས་ལེན་སྐྱོན་མེད་གཅིགགོ་འཕྲོད་ནས། མཉམ་གཞག་གི་དུས་ན་མཚན་ཉིད་བཞི་ལྡན་དགོས་པར་གསུངས་ཏེ། བཞི་གང་ཞེ་ན། ཡུལ་མེད་དུ་རང་ངོ་ཤེས་པས་གསལ་བ་ཡིད་གཉིས་ཀྱི་འགྱུ་བ་ཆད་དངས་པ། བློའི་སྙོམ་བྱེད་དང་བྲལ་བས་ཕྲ་བ། གནས་ལུགས་གཞི་རྩ་ཆོད་པས་མི་རྟོག་པ་དང་བཞི་པོ་ཚང་བར་ཉམས་སུ་བླང་ཚེ།

ངོ་བོ་སྟོང་ལ་རྟོག་པ་མེད་པའི་རང་བཞིན་བདེ་གསལ་འགག་མེད་ཞེན་ ༤༢༢༽ བྲལ་དུ་ཡེར་རེ་རྗེན་ནེ་ཧྲིག་གེ་བར་གནས་པ་དེ་ཉིད་གནས་ལུགས་ཀྱི་ངོ་བོ་རྟོགས་པ་ཡིན་མོད་ཅིང༌། དེ་ཉིད་ཀྱང་རེ་ཡོང་རེ་མི་ཡོང་བར་མཐོ་དམན་ནམ་སྐྱེ་འབྲི་ལྟ་བུར་སྣང་བ་དང༌། རྗེས་ལའང་གང་ཟག་གི་བློ་རིགས་ཀྱི་ཁྱད་པར་ལས། གཞན་ཞིག་ལ་བདེན་མེད་དུ་བུན་ནེ་ཕྱམ་མེ་བར་འགྲོ་ན་མཉམ་གཞག་གནད་དུ་སོང་བའི་སྐད་ཡིན་ལ། རྗེས་ཨ་འཐས་ཤས་ཆེ་ན་གནད་དུ་ཅུང་མང་སོང་བའི་རྟགས་ཡིན་པ་དང༌། མདོར་ན་འདི་སྐབས་ཀྱི་མཉམ་གཞག་ལ་རྩེ་གཅིག་ཆུང་ངུར་བཞེད་པ་ལགས་ཤིང༌། རྩེ་གཅིག་མུན་པར་འབྱམས་པ་ནི་ཞི་གནས་སྟོང་པོ་བ་ལྟ་བུ་ལ་གསུངས་ཕྱིར། དེ་ནི་གནས་ཆ་རྐྱང་པ་མ་ཤོར་སྟེ་ལྷག་མཐོང་གིས་མ་ཟིན་པས་རྩེ་གཅིག་མཚན་ཉིད་པར་མི་འགྲོ་ཞིང༌། སྒོམ་སྐྱོན་ཅན་གྱི་རྣམ་གྲགས་ལགས་མོད། ༈ ཡང་ཉིད་ཀྱིས། སྐབས་འདིར་ཉམས་ལེན་འདི་མཐར་འདོན་ ༤༢༣༽ པའི་ཐབས་གང་གཙོ་ཅེས་གསུངས་བར་སྤྱིར་ཡང་ཆོས་ལམ་དུ་འགྲོ་བ་དང་མཐའ་མཐུན་པར་བྱེད་པའི་ཐབས་ནི། ངེས་བྱུང་དག་སྣང་མོས་གུས་སྙིང་རྗེ་ཞེན་ལོ་བརྩོན་འགྲུས་སོགས་དགོས་ཚུལ་ནི་ཆོས་ཐམས་ཅད་མཐུན་མོད་ཅིང༌། ཁྱད་པར་འདི་སྐབས་ཚོར་ཡང་ཚེ་འདིའི་བྱ་བྱེད་དང་རྣམ་གཡེང་དགྲ་ལྟར་སྤངས་ནས། བླ་མའི་རྣལ་འབྱོར་གསོལ་འདེབས་དབང་བཞི་བླངས་བ་སོགས་ཁ་ཚིག་ཙམ་མ་ཡིན་པར་སྙིང་ཐག་པ་ནས་བྱས་ཏེ་བྱིན་རླབས་འཇུག་ངེས་པའི་ཐབས་དང༌། མཉམ་གཞག་ལ་ཆིག་འདྲིལ་དུ་འབད་ཅིང༌། རྗེས་ཐོབ་ཀྱང་དྲན་པ་རྩིས་སུ་བྱས་ལ།ཚེ་འདི་སྣང་གི་བསམ་སྤྱོད་ཀྱི་བར་དུ་མ་ཆོད་པར་བྱ་བ་ཁོ་ན་མཆོག་ཏུ་གཅེས་པར་གསུང་མོད་ཀྱི། དིང་སང་གི་སྒོམ་ཆེན་པར་མིང་བཏགས་ནས་ལོངས་སྤྱོད་དང་སྐྱིད་འདོད་ཀྱི་ཞེན་པ་བློ་ཕུགས་སུ་བཅངས་པ་རྣམས་ལ་ནི། རྩེ་གཅིག་ཆུང་ངུ་ཙམ་དུ་མ་ ༤༢༤༽ ཟད་འཆི་བ་མི་རྟག་བསྒོམ་པ་ཙམ་ཡང་བློ་་ཡུལ་ལ་འཁོར་བའང་དཀའ་བར་སེམས་སོ།

༈ ཡང་ཉིད་ཀྱིས། རྩེ་གཅིག་སྐབས་སུ་ངོ་བོ་རྟོགས་པ་དེ་ལས་ལྷག་པ་རྟོགས་རྒྱུ་ཡོད་དམ་མེད། གསུངས་པ་ལ་ངོ་བོ་མཐོང་བའམ་གནས་ལུགས་རྟོགས་པ་ཙན་ནི་དང་པོ་སེམས་ངོ་འཕྲོད་པའི་སྐབས་ནས་ཕལ་ཆེར་ལ་འབྱུང་ཡང༌། ཚུལ་བཞིན་ཉམས་སུ་ལེན་ཅིང་བླ་མས་བྱིན་རླབས་ཞུགས་པ་རྣམས་རིམ་བཞིན་གོང་ནས་གོང་དུ་འབོག་འདོན་རྒྱུ་དང་རྩལ་རྫོགས་རྒྱུ་ངེས་ཤེས་རྙེད་རྒྱུ་སོགས་དང༌། དེ་ལ་བརྟེན་པའི་ཡོན་ཏན་གྱི་རྣམ་གྲངས་མང་དུ་འཆར་རྒྱུ་ནི་ལོས་ཀྱང་ཡོང་ལ། ངོ་བོ་རྟགས་རྒྱུ་ལྷགས་སུ་ཡོད་མེད་ནི་གོང་དུ་བཤད་པ་ལྟར་གཙོ་བོར་གདམས་ངག་གི་རིགས་ལ་རག་ལས་ཕྱིར་མཐའ་གཅིག་ཏུ་བརྗོད་པར་དཀའ་ཞིང༌། རྒྱལ་སྲས་སྤོམ་བྲག་པ་དང༌། དཔའ་བོ་ཆོས་དབང་ལྷུན་གྲུབ་སོགས་ལ་ནི་སྐུ་བུ་ཆུང་གི་རྣམ་པར་བཞུགས་སྐབས་ནས། ༤༢༥༽ ཏིང་འཛིན་བཟང་པོ་རྩོལ་མེད་དུ་ཤར་ཞིང༌། རྗེས་ནས་ཐུགས་རྗེ་དངོས་ གསན་པའི་ཚེ་སྔར་གྱི་དེ་ལས་ལྷག་པའི་བོགས་འདོན་རྒྱུ་ཆེར་མ་བྱུང་བའི་ཚུལ་དང༌། ༈ རྗེ་སྒམ་པོ་བའི་སློབ་མ་ར་རྗི་རས་པ་དང༌། ༈ རྗེ་མཆོག་ཆོས་རྗེ་སོགས་ནི་བླ་མའི་གདན་ས་ཐོག་མར་མཐོང་བ་སོགས་ལས་རོ་གཅིག་གི་རྟོགས་པ་འཁྲུངས་ཚུལ་སོགས་ཀྱི་དཔེ་ལྟར། སོ་སོའི་སྐལ་བ་དང་བློ་ཁྱད་བྱིན་རླབས་ཞུགས་མ་ཞུགས་ཀྱི་སོ་མཚམས་སོགས་ལ་རག་ལས་པ་མ་ལགས་སམ། དོན་དུ་ནི་ངོ་བོ་ཙམ་རྟོགས་ས་ལ་ཁྱད་མེད་རུང༌། ཉིད་ཀྱི་ཤུན་པའམ་ཞེན་འཛིན་སེམས་དག་མ་དག་གི་ཁྱད་པར་ནི་ཤིན་ཏུ་ཡང་ཆེ་བར་གསལ་ཞིང༌། འདིར་འོག་མའི་མཉམ་གཞག་ གོང་མའི་རྗེས་ཐོབ་ཏུ་འགྱུར་བར་ཡང་བཤད་ལ། ཁྱད་མེད་ན་རྣལ་འབྱོར་བཞི་རིམ་ཅན་དུ་བཤད་པ་ཡང་དགོས་པ་ ༤༢༦༽ མེད་པར་འགྱུར་བས་སོ། ལར་ཡང༌། སེམས་ཀྱི་ངོ་བོ་རྗེན་པར་མཐོང་ཙམ་ནི་སླར་ཡང༌། ཉམས་ལེན་ལ་བརྩོན་འགྲུས་ཞན་པས་རྣལ་འབྱོར་བཞི་རྫོགས་པར་འཆར་བའམ་ངོ་བོ་བྱེ་བྲག་ཏུ་རྟོགས་པ་ནི་དཀོན་པར་སྣག་མོད་ཀྱང༌། ཚིག་དང་ཡི་གེའི་ཁ་ཁྱེར་ཙམ་མ་གཏོགས་བསྒོམ་པའི་ཉམས་མྱོང་ནང་ནས་ཤར་བའི་རྟོགས་ལྡན་གཤའ་མ་ཞིག་རང་གང་དུ་བཙལ་ཀྱང་རེ་ཞིག་དཀོན་པ་འདྲ་ལགས།

༈ ཡང་ཉིད་ཀྱིས་འགྲོ་བའི་མགོན་པོ་ཞང་རིན་པོ་ཆེས་གསུངས་པ་བཞིན། སྤྲོས་བྲལ་དཔྱིད་རྟ་སྒལ་ཆད་ཀྱི་་དཔེ་དྲངས་པའི་སྐྱོན་གྱི་བྱེ་བྲག་པ་ཆོས་སྐུ་དང༌། རང་བཞིན་དང༌། སྟོང་པར་རྟོགས་པ་སོགས་ཡོན་ཏན་གྱི་བྱེ་བྲག་རྣམས་ཀྱི་དབྱེ་ཇི་ལྟར་འབྱེད་གསུངས་པ་དང༌། སྤྲོས་བྲལ་དུས་གསུམ་ ༤༢༧༽ འཁོར་འདས་དང་ཉམས་རྟོགས་སོགས་ཀྱི་སོ་མཚམས་ཇི་ལྟར་དབྱེ་དང༌། རྣལ་འབྱོར་གོང་མ་གཉིས་ལའང་དེ་བཞིན་དུ་དབྱེ་བསྡུ་དང་སྐྱོན་ཡོན་སོགས་ཀྱི་རྒྱས་བཤད་གྱིས་ཅེས་གསུངས་འདུག་པ། དེ་ལྟ་བུའི་རྣལ་འབྱོར་བཞི་པོ་ཐམས་ཅད་ཀྱི་དབྱེ་བསྡུ་དང་དགོངས་དོན་གནད་འགག་སྐྱོན་སོགས་ཐམས་ཅད་ཚུལ་བཞིན་དུ་བརྗོད་ནུས་པ་ནི་སངས་རྒྱས་ཉིད་དམ། དེ་དང།མཚུངས་པའི་སྐྱེས་ཆེན་དཀར་འབྲུག་འབྲི་གུང་སྟག་ཚལ་ཐེལ་སོགས་ཀྱི་གྲུབ་ཐོབ་གོང་མ་རྣམས་དང༌། རྒྱལ་བ་ཡབ་སྲས་ལྟ་བུ་རྣམས་མ་གཏོགས་གདམས་ངག་ཕལ་པ་དག་གིས་བརྗོད་པར་དཀའ་མོད་ཀྱང༌། ཁྱད་པར་བདག་དང་བདག་འདྲའི་རིགས་ཅན་གིས་ནི་སྒྲ་བར་ཅི་ཞིག་ནུས་ཏེ། ཅིའི་ཕྱིར་ན། དེ་དག་གི་གནད་དོན་ཚུལ་བཞིན་བརྗོད་པར་བྱེད་པ་ལ་རང་ཉིད་ཉམས་རྟོགས་ཀྱི་ས་མཚམས་དེ་ཐམས་ཅད་བསྒྲོད་ཅིང་མངོན་དུ་གྱུར་པ་ཞིག་དགོས་ལ། དེ་ལྟར་མ་གྱུར་བཞིན་ཁ་ཁྱེར་དུ་ ༤༢༨༽ བཤད་པས་ནི་དོན་ལ་མི་འབབ་སྟེ། དཔེ་ཅི་དང་འདྲ་ན། རྡོ་རྗེ་གདན་དུ་མ་ཕྱིན་པས་དེའི་བཀོད་པ་བཤད་པའམ། གསོ་རིག་མི་ཤེས་པར་སྨན་ པ་བྱེད་པ་ལྟར་མཁས་གྲུབ་རྣམས་ཀྱིས་འཁྲོལ་བའི་རྒྱུ་ལས་མ་མཆིས་མེད། འོན་ཀྱང་རྣལ་འབྱོར་བཞིའི་མཚན་ཉིད་བརྡའ་མཚོན་ཙམ་ཞིག་བརྗོད་ན། དེ་ཡང་གནས་པའི་ཏིང་འཛིན་ཇི་ལྟ་བར་ངོ་འཕྲོད་ཅིང་སྐྱོང་ཤེས་ལ་ཅུང་ཟད་གོམས་པའི་དབང་གིས་སྐྱེ་འབྲིའམ་གསལ་འགྲིབ་ངེས་མེད་ལྟ་བུ་ནི་སྔར་བཤད་པ་ལྟར་རྩེ་གཅིག་ཆུང་ངུ༌། དེ་མ་གོམས་ནས་ ཇི་ཙམ་གོམས་གོམས་འོང་བ་རྩེ་གཅིག་འབྲིང་པོ། དེ་ཉིད་མཚན་འཁོར་ཡུག་ཏུ་འོང་བ་རྩེ་གཅིག་ཆེན་པོ།

དེ་ནས་རྩེ་གཅིག་གི་ཉམས་ཀྱི་ཤུན་པ་བུད་ནས་སྟོང་ཉིད་བློ་བྲལ་རང་བཞིན་མེད་པར་རྟོགས་ཤིང་འཁོར་འདས་སོ་མཚམས་ཕྱེད་པ་ནི་སྤྲོས་བྲལ་ཆུང་ངུ༌། ཉམས་རྟོགས་ཀྱི་ ༤༢༩༽ ཤན་པ་རང་བཞིན་དུ་ཆོད་ཅིང་འཁོར་འདས་ཀྱིས་བསྡུས་པའི་ཆོས་ཐམས་ཅད་གསལ་སྟོང་ཟུང་འཇུག་གི་ཀློང་དུ་ཐག་ཆོད་པ་ནི་སྤྲོས་བྲལ་འབྲིང་པོ། འདི་ཡན་ཆད་ནས་རྩ་བའི་དམ་ཚིག་མ་ཉམས་ན་བར་དོ་ཆོད་ཚར་བར་བཤད། དེ་ནས་རྣམ་རྟོག་ཕྲ་མོ་སྐྱེས་ཀྱང་སྐྱེ་གྲོལ་དུས་མཉམ་དུ་འགྲོ་ཞིང་བསྒོམ་པའི་རྩོལ་བ་ལས་འདས་པ་སྤྲོས་བྲལ་ཆེན་པོ། དེ་ནས་གཟུང་འཛིན་སེམས་སུ་ཡལ། སྣང་སེམས་དངོས་སུ་འདྲེས་པས་རྫུ་འཕྲུལ་ཅུང་ཟད་ཀྱང་སྟོན་པར་ནུས་ལ། ཕྱི་ནང་གི་རྒྱུ་རྐྱེན་འབྲས་གསུམ་སོགས་རྟེན་འབྲེལ་རག་པ་བརྩི་ཤེས་པ་རོ་གཅིག་ཆུང་ངུ༌། དེ་ནས་སེམས་ལ་རང་དབང་ཐོབ་ཅིང་སྣང་བ་ལ་རང་བྱན་ཚུད་པས་དྲན་ཀྱང་སྒོམ་ལ་ མ་དྲན་ཀྱང་སྒོམ་ཁོ་ནར་སོང་བ་རོ་གཅིག་འབྲིང་པོ། དེ་ནས་རྟོགས་པ་མངོན་དུ་གྱུར་ཅིང་སྣང་ཆའི་རྟེན་འབྲེལ་ ༤༣༠༽ རྩལ་རྫོགས་སུ་བསྒྲིགས་ཤེས་པས་རྫུ་འཕྲུལ་ལ་རང་དབང་ཐོབ་པ་རོ་གཅིག་ཆེན་པོ། དེ་ནས་ཤེས་བྱའི་སྒྲིབ་པའམ་རང་ངོ་ཤེས་པའི་རང་གྲིབ་ལྟ་བུ་ཞིག་མ་གཏོགས་ལས་ཉོན་གྱི་སྒྲིབ་པའམ་བག་ཆགས་ཐམས་ཅད་ཟད་ཅིང་མཉམ་རྗེས་ཐུན་མཚམས་ལས་འདས་པ་ནི་སྒོམ་མེད་ཆུང་ངུ༌། ཕྱི་སྣང་བ་དང་ནང་འཇིག་རྟེན་པའི་འགྱུ་དྲན་གྱི་ཆ་ཤས་ཙམ་ཀྱང་དག་ཅིང་དག་ཅིང་ངོ་ཤེས་ཀྱི་དྲན་པ་ཡང་རང་སར་དག་ནས་འོད་གསལ་་མ་བུ་འདྲེས་པ་ནི་སྒོམ་མེད་འབྲིང་པོ། དེ་ནས་དྲན་རིག་གི་ངོ་བོ་ཉིད་ཀྱང་བློ་འདས་སུ་གྲོལ་ཏེ་བདག་གི་འཛིན་ཡུལ་དང་བྱེད་པོའི་མིང་ཙམ་ཡང་མེད་པར་ཆོས་ཟད་བློ་འདས་ཆེན་པོར་གྲོལ་བ་ལ་སྒོམ་མེད་ཆེན་པོར་བརྗོད་དོ། དེ་ཡང་ཇི་སྐད་དུ། རྩེ་གཅིག་གནས་པ་བསྒོམ་དུ་བྱེད། །སྤྲོས་བྲལ་སྟོང་པས་ཁ་དོག་ཁྱེར། །རོ་གཅིག་བསྒོམ་པའི་བློ་ཙམ་ཡོད། །སྒོམ་མེད་བློ་ཟད་ཆོས་ཟད་ཡིན། །ཅེས་གསུངས་ལ་དེ་དག་མདོར་

༤༣༡༽ བསྡུས་པའི་ངོས་འཛིན་མུ་སྟེགས་ནི། རྣམ་རྟོག་ལ་གཉེན་པོས་འཇུག་དགོས་ན་རྩེ་གཅིག་ དྲན་ཙམ་ལ་ངོ་བོ་རྙེད་ན་སྤྲོས་བྲལ། སྣང་ཐོག་ཏུ་གྲོལ་ཐུབ་ན་རོ་གཅིག་ བསྒོམ་བྱ་བསྒོམ་བྱེད་ཟད་པ་སྒོམ་མེད་དུ་བཞེད་དོ། བོགས་འདོན་ནི། རྩེ་གཅིག་གི་བོགས་བརྩོན་འགྲུས་ཀྱིས་འདོན། སྤྲོས་བྲལ་གྱི་བོགས་མོས་གུས་ཀྱིས་འདོན། རོ་གཅིག་གི་བོགས་སྙིང་རྗེས་འདོན། སྒོམ་མེད་ལ་བོགས་འདོན་རྒྱུ་དང་བྲལ་བའོ། གེགས་སེལ་ནི། རྩེ་གཅིག་གི་གེགས་གཞག་ཐབས་ཐབས་ཀྱིས་བསལ། སྤྲོས་བྲལ་གྱི་གེགས་སྒོམ་ཉིད་ཀྱི་བསལ། རོ་གཅིག་སྒོམ་མེད་གཉིས་གེགས་ཀྱི་ཡུལ་ལས་འདས་པའོ། ཅེས་གསུངས་སོ། དེ་ལྟར་འདི་དག་ནི་བརྡའ་མཚོན་ཙམ་དུ་ལགས་ཤིང༌། འདིར་ཀུན་མཁྱེན་རང་བྱུང་ཞབས་ཀྱིས་ནི་ཉམས་ཀྱིས་རྣལ་འབྱོར་བཞི་དང་རྟོགས་པའི་རྣལ་འབྱོར་བཞི་དབྱེ་བར་མཛད་ཅིང༌། གཞན་ཡང་འདི་དག་གིས་རྒྱས་ ༤༣༢༽ བཤད་ལྟར་ན། ༈ རྗེ་སྒོམ་ཆུང་ཞབས་ཀྱིས་ནི། ངོས་འཛིན་ལུགས་བཞི། རྟོགས་ལུགས་བཞི། འཁོར་ས་བཞི། སྐྱེད་ཚུལ་བཞི། དྲི་མ་བཞི། དག་ཚུལ་བཞི། ས་མཚམས་བཞི། མཁྱེན་ཚུལ་བཞི་ལ་སོགས་པའི་ཕྲ་ཞིབ་དང༌། ༈ རྗེ་ཕག་མོས་གྲུབ་པས་རྣམ་གྲངས་བཞི་གསུམ་བཅུ་གཉིས་དང༌། ༈ རྗེ་འབྲུག་པས་ནི། ངོ་བོ་མཐོང་མ་མཐོང༌། རྩལ་རྫོགས་མ་རྫོགས། རྣམ་རྟོག་སྒོམ་དུ་ཤར་མ་ཤར། ཡོན་ཏན་སྐྱེས་མ་སྐྱེས། ཀུན་རྫོབ་རྒྱུ་འབྲས་རྟེན་འབྲེལ་མ་བྱན་ཚུད་མ་ཚུད། གཞན་དོན་གཟུགས་སྐུ་དང་འགྲོ་དོན་ས་ཐེབས་མ་ཐེབས་སོགས་ཀྱི་མུ་དབྱེ་དང༌། ཕྱིས་ནས་སྒམ་པོ་པ་བཀྲ་ཤིས་རྣམ་རྒྱལ་བས་ཀྱང་དེ་དང་མཚུངས་པ་དབྱེ་བར་མཛད་སྣང་ཕྱིར། ཕྲ་ཞིབ་ཀྱི་དབྱེ་བ་དང་དོགས་གཅོད་ཐམས་ཅད་དེ་དག་ཏུ་མཛད་འཆལ་ཞིང༌། ཁྱད་པར་སྙིང་པོ་དོན་གྱི་གཏེར་མཛོད་སོགས་ལ་ཁྱོད་རང་གི་གཟིགས་རྟོགས་གནང་ཡོད་པ་འདུག་པས། ༈ ༤༣༣༽ རྡོ་རྗེ་འཆང་དངོས་བཀའ་རྒྱུད་རིན་པོ་ཆེ་དེ་དག་གིས་གསུངས་པས་ལས་ལྷག་པ་ཞིག་དིང་སང་བདག་ལྟ་བུས་བཤད་ཀྱང་མི་ཤེས།

དགོས་ཀྱང་མི་དགོས་པ་ལྟ་བུ་ལགས་པས་དེ་དག་རྣམས་སུ་སྒྲོ་འདོགས་གཅོད་པ་ཞུ་ཞིང༌། འགགས་དོན་གྱི་མཆོག་ཏུ་ནི། ཉིད་མ་མདོ་རྒྱུད་མན་ངག་མང་པོ་ལ་ཐོས་བསམ་་མཛད་པ་ཞིག་ནི་གཞིར་བྱས་ལ། ཁྱད་པར་བླ་མ་མཆོག་ལ་བསྟན་ནས་ཟབ་མོའི་གདམས་ངག་ལ་སྒྲོ་འདོགས་ཆོད་པ་དང༌། དིང་སང་ཀྱང་ཕྱག་རྒྱ་ཆེན་པོའི་ཟབ་བཞེས་དྲི་མ་མེད་པར་སྐྱོང་བ་གནང་ལོས་ཡོད་ཚེ། རང་རིག་ཆོས་སྐུའི་རང་ཞལ་མཇལ་བ་ལས་ལྷག་པའི་ཉམས་ལེན་གྱི་བོགས་འདོན་གཞན་ལ་རེ་བའི་ཡུལ་གྱིས་དབེན་པ་དང༌། ཚིག་དང་ཡི་གེའི་སྤྲོས་པས་དགོས་པ་མེད་ཚེ། ལམ་རང་བྱུང་སྙིང་རྗེའི་རང་འགྲེལ་ལ་འཇུག་པ་ནི་གནད་ཀྱི་གདམས་པ་ཡང་དག་པ་ལ་ལགས་སམ། གཞན་ཡང་ཉིད་ཀྱི་ཡི་གེར་ ༤༣༤༽ སྤྲོས་བྲལ་གསུམ་གྱི་སྐབས་ན། འདིའི་ངར་འདོན་ལ་ཐབས་ཤེས་གང་གཙོ་གསུངས་སྣང་བ། འདི་ནི་སྤྲོས་བྲལ་ཁོ་ནར་མ་ཟད་ཐོག་མཐའ་བར་གསུམ་གང་དུའང་ཐབས་ཤེས་གཉིས་ཡ་མ་བྲལ་ལམ་རྐྱང་པར་མ་སོང་བ་ཟུང་དུ་འབྲེལ་བ་ཞིག་ནི་སྤྱིར་ཡང་རྡོ་རྗེ་ཐེག་པའི་ལམ་འདིར་ནན་ལྟར་གལ་ཆེ་ལ། ཁྱད་པར་འདི་དག་གི་སྐབས་ཚོར་ནི། ཤེས་རབ་སྟོང་ཉིད་ལ་ཇི་ཙམ་བསྒོམ་ཀྱང་བགོས་མ་འཐོན་ན་སྟོང་པ་མཐར་ལྷུང་ལ་ཉེ་བའི་རྟགས་ཡིན་ཚེ། ཐབས་ཀྱི་བྱེ་བྲག་སྣ་ཚོགས་ལ་ཁྱད་དུ་མི་གསད་པར་འབད་འབུངས་སྟོན་པས་བོགས་ངེས་པར་འབྱུང་བ་དང༌། ༈ ཡང་ཐབས་ལ་བོགས་མ་འཐོན་ཤེབ་ཀྱི་རྩིས་མ་ཟིན་པར་ཐབས་བརྐྱང་ལ་ཤོར་བའི་རྟགས་ཡིན་པས། འདུས་བྱས་སམ་རྩོལ་བྱས་ལ་ཨ་མ་འཐས་པར་ཆོས་དབྱིངས་སྟོང་པ་ཉིད་འཁོར་གསུམ་ཡོངས་དག་མ་བཅོས་ཀློང་ཡངསཁྱབ་གདལ་འདུས་ ༤༣༥༽ མ་བྱས་ཀྱི་ངང་དུ་གློད་པས་བོགས་ངེས་པར་འཐོན་པར་གསུངས་ལ། དམིགས་བསལ་དུ་ནི་སྤྲོས་བྲལ་འབྲིང་ཙམ་མན་ཆད་དུ་ནི་ཐབས་ལ་ནན་ཆེར་བྱ་བ་དང༌། དེ་ཡན་ཆད་དུ་ནི་སྟོང་པ་ཁ་ཁྱེར་གྱི་གེགས་ལ་མ་ཤོར་བའི་ངོས་ནས་ཤེས་ལ་གཙོར་བྱ་བ་གནད་ཟབ་པར་གསུངས་ཤིང༌། གཞན་དུ་ན། སྔར་བཤད་པ་གདམས་ངག་གི་དབང་རིམ་ལ་ཡང་ལྟོས་ཕྱིར་གཅིག་ཏུ་མ་ངེས་པ་དང༌།

གང་ལྟར་ནའང་ཐབས་ཤེས་ཡ་བྲལ་བ་ནི་གཅིག་ཏུ་གཅེས་པར་གོ་སྟེ། དཔེར་ན་བྱ་ནམ་འཕངས་གཅོད་པ་ཡང་འདབ་ཆགས་ཐམས་ཅད་ཡ་མ་བྲལ་བ་ནི་གཅིག་ཏུ་གཅེས་པར་གོ་སྟེ། དཔེར་ན་བྱ་ནམ་འཕངས་གཅོད་པ་ལ་ཡང་འདབ་གཤོག་ཐམསཅད་ཚང་དགོས་པ་བཞིན་ནོ། ཡང་ཐབས་ཀྱི་རིམ་པའི་རིགས་ནི་རྒྱུད་སྡེའི་ཉམས་ལེན་གྱི་རིམ་པ་སོ་སོའི་རང་གཞུང་དང༌། བླ་མའི་མན་ངག་ཕྱག་བཞེས་ཀྱི་རྣམ་གྲངས་མཐའ་ཡས་ཕྱིར་རང་རང་གི་ལུགས་མཐུན་པར་འབད་དགོས་པ་ཉིད་དོ། ༈ ཡག་ཉིད་ཀྱིས། ཆུང་ ༤༣༦༽ འབྲིང་གཉིས་ཀྱིས་བར་དོ་ཇི་ལྟར་བསྒྲོད། གསུངས་སྣང་བ་དེ་ཉིད་གོང་དུ་སྤྲོས་བྲལ་འབྲིང་པོ་ཡན་ལ་བར་དོ་མི་འབྱུང་བར་བཤད་པ་བཞིན་ཡིན་ལ། ༈ ཡང་བར་དོའི་སྒྲ་བཤད་དང་ཞིབ་དབྱེའི་དབང་དུ་བྱས་ན། རྙིང་ལུགས་ཀྱི་བར་དོ་ཐོས་གྲོལ་སོགས་དང་དགོངས་པ་མཐུན། རྗེ་མི་ལས་བཀྲ་བཤིས་ཚེ་རིང་མ་ལ་གདམས་པའི་བར་དོ་འཕྲང་གྲོལ་གྱི་སྐབས་སོགས་སུ་ནི་འཁོར་འདས་ཀྱི་ཆོས་ཐམས་ཅད་བར་དོའི་རང་བཞིན་དུ་བསྟན་མོད་ཅིང༌། དེ་དག་གི་རྒྱས་བཤད་ནི་འདིར་མ་བརྗོད་ལ། ཉིད་ཀྱི་བྲིས་པ་ལྟར་གྱི་ཆོས་ཉིད་སྲིད་པའི་བར་དོའི་གྲོལ་ཚུལ་མདོར་བསྡུ་ན་རྣམ་འབྱོར་པ་བླ་མའི་དམ་ཚིག་དང་ཉམས་ལེན་ལ་ཞེ་ཐག་པ་ནས་བརྩོན་འགྲུས་དང་ལྡན་པ་ཞིག་ལ་ནི། སྤྲོས་བྲལ་ཙམ་དུ་མ་སླེབས་རུང་རྩེ་གཅིག་ཆེན་པོ་སོགས་སུ་ཚེའི་དུས་བྱས་ཤིང༌། མཚམས་སྦྱོར་ངན་པ་གཞན་གྱི་བར་དུ་ཆོད་ན། གཞིའི་འོད་གསལ་རྒྱ་མཚོ་ལྟ་བུ་དང་མལ་གྱི་འོད་གསལ་ ༤༣༧༽ ཆུ་སྣ་ལྟ་བུ་གཉིས་འདྲེས་ནས་གྲོལ་བ་ཤས་ཆེ་སྟེ། རྩེ་གཅིག་ཆེན་པོ་ཉམས་ཀྱི་འཁོར་ཡུག་དེ་ཉིད་བར་དོར་གཞིའི་འོད་གསལ་ཤར་བ་དང་འཕྲད་ཚེ་རྟོགས་པ་ཡང་དག་ཏུ་གྱུར་ནས་གྲོལ་བར་བཤད་དེ། དེ་ཉིད་གྲོལ་ཐུབ་མི་ཐུབ་ཀྱི་ཚད་ནི་ད་ལྟ་གཉིད་ཀྱི་སྐབས་སུ་དགེ་སྦྱོར་ཁོར་ཡུག་སོང་མ་སོང་ཁོ་ནས་ཤེས་ལ། ནམ་དུའང་དམ་ཚིག་ལ་ཉེས་ལྟུང་མེད་ལྟུང་མེད་པ་ཞིག་ནི་གལ་ཆེ་བ་ཁོ་ན་ནར་གསུངས་སོ།

༈ ཡང་ཉིད་ཀྱིས། སྒྲིབ་པ་གསུམ་ནམ་གྱི་དུས་ནས་བསགས་ལ་མཐར་ནམ་དུ་དག་ ཅེས་གསུངས་པ་ལ། འདི་ལ་སྒྲིབ་པ་གསུམ་པོ་རང་ཡང་འདྲེན་མི་གཅིག་པ་མང་ཀྱང༌། སྤྱི་ཙམ་དུ་ནི། གོང་དུ་འཁྲུལ་ལུགས་ཕྱག་ཆེན་བཤད་པའི་སྐབས་ལྟར་གཞི་ལ་འཁྲུལ་པའམ་སྒྲིབ་པ་མེད་ཀྱང་བློ་བུར་གྱི་དྲི་མ་ཡིན་པ་དང༌། དེ་ཉིད་ཀྱང་ལྷན་ཅིག་སྐྱེས་ཀྱི་མ་རིག་པ་ཤར་བ་ནས་བརྩམས་ཏེ་ལས་ཉོན་གྱི་ ༣༣༨༽ སྒྲིབ་པ་བསགས་ཤིང་འཁོར་བ་འཁྱམས་ལ། འཁྱམས་བཞིན་དུ་བག་ཆགས་ལུ་གུ་རྒྱུད་དུ་མཚམས་སྦྱར་ནས་རྟེན་འབྲེལ་བཅུ་གཉིས་ཀྱི་འཁོར་ལོ་བསྐྱེད་པ་ལགས་མོད། མཐར་ནམ་གྱི་ཚེ་དག་ན། ཉམས་ལེན་ཟབ་མོའི་ལམ་འདིར་མི་འཇུག་པ་རྣམས་ལ་ནི་སླར་ཡང་ནས་ཡང་ནས་ཡང་དུ་ལམ་སྒྲིབ་མང་དུ་བསྣོན་ཅིང་འཁོར་བ་མཐའ་མེད་དུ་འགྱུར་བ་ལས་འོས་མ་མཆིས་ལ། འགའ་ཞིག་ལམ་ལ་མ་ཞུགས་ཀྱང་རྒྱལ་བའི་ཐུགས་རྗེ་དང༌། རྣམ་དཀར་གྱི་འབྲས་བུ་དག་གིས་རྒྱུ་རྐྱེན་བྱས་ཏེ་གོང་དུ་འཕགས་པ་ཡང་འབྱུང་ཞིང༌། བྱང་ཆུབ་ཀྱི་ཉེ་རྒྱུ་དངོས་ནི་ལམ་ཟབ་འདི་ལྟ་བུ་ལ་མ་བརྟེན་པའི་ཐབས་མེད་པ་དང༌། འདི་སྐབས་ཀྱི་བརྗོད་དོན་དངོས་ནི། རྩེ་གཅིག་སྐབས་ཅི་རིགས་པ་མན་ཆད་ནས་ལས་ཉོན་གྱི་སྒྲིབ་པ་དག་པ་དང༌། རོ་གཅིག་མན་ཆད་ནས་བག་ཆགས་ཀྱི་སྒྲིབ་པ་དག་པ་དང༌། སྒོམ་མེད་ཆུང་འབྲིང་ཡན་ཆད་ནས་ཤེས་བྱའི་སྒྲིབ་པའམ་མཆོག་ ༤༣༩༽ འཛིན་དང་ངེས་ཤེས་ལྟ་བུའི་དྲི་མ་མཐའ་དག་ཀྱང་དབྱིངས་སུ་ནུས་པས་བསྒོམ་མེད་ཆེན་པོ་མཐར་ཕྱིནཔར་བརྗོད་ལ། དེ་ནས་གཞན་པའི་ཕྲ་ཞིབ་ཀྱི་དབྱེ་བ་དང་ས་མཚམས་མཚན་ཉིད་ཐེག་པ་ནས་གསུངས་པའི་ས་བཅུ་ལམ་ལྔ་དང་འདིའི་རྣལ་འབྱོར་བཞི་གསུམ་བཅུ་གཉིས་སྦྱར་བའི་བཤད་པ་སོགས་ནི་བཀའ་བརྒྱུད་གོང་མའི་གསུང་སྒྲོས་རྣམས་ལས་འབྱུང་ཕྱིར། བློ་དམན་བདག་འདྲས་ཡང་སྐྱོར་དུ་བཤད་པས་ཅི་ཞིག་བྱ། མདོར་ན་དེ་དག་གི་སྐབས་ཚོར་བླ་མ་ལ་ལས་ནི་ས་བཅུ་ལམ་ལྔ་དང་རྣལ་འབྱོར་བཞི་སྦྱར་བ་སྐབས་མི་འབབ་པར་བཞེད།

ལ་ལས་ནི་ཤིན་ཏུ་འབྱོར་པའི་ཚུལ་གསུངས་པ་སོགས་སྣ་ཚོགས་པར་སྣང་མོད་ཀྱང༌། དོན་དམ་པར་ནི། གསང་བའི་མྱུར་ལམ་ཟབ་མོ་འདི་ལྟ་བུའི་མཐར་ཕྱིན་ཚེ། ས་ལམ་གྱི་ཡོན་ཏན་མཐའ་དག་རང་བཞིན་ལྷུན་རྫོགས་སུ་གྱུར་ཡིན་ཕྱིར་ཐེག་པ་ ༤༤༠༽ འོག་མའི་དབང་བསྒྲོད་ཀྱང་རུང༌། མ་བསྒྲོད་ཀྱང་རུང་སྟེ། དོན་དུ་ཐམས་ཅད་རང་སྣང་ཡིན་པའི་ཕྱིར་དང༌། འབྲས་བུ་མངོན་དུ་གྱུར་པའི་དུས་ན་ལམ་གྱི་བྱ་རྩོལ་ལས་འདས་པའི་ཕྱིར་རོ། ༈ ཡང་ཉིད་ཀྱིས། སྣང་བའི་འོད་གསལ་དང་སྣང་མེད་ཀྱི་འོད་གསལ་གཉིས་སོ་སོར་གང་ནས་འཆར་ཞིང་ཇི་ལྟར་ངོས་འཛིན་གསུངས་པ་ལས། སྤྱིར་འོད་གསལ་གྱི་སྒྲ་ཙམ་འཇུག་པ་ནི་མང་མོད་ཀྱང༌། ངེས་དོན་གྱི་སྐབས་འདི་དངས་པའམ། གསལ་བའམ། སྒྲིབ་གཡོག་མེད་པའམ།

འཆར་སྒོ་འགགས་པ་སོགས་ལ་འཇུག་ཅིང༌། དེ་ལ་སྣང་མེད་ཀྱི་འོད་གསལ་དང་སྣང་བའི་འོད་གསལ་གཉིས་སུ་ཕྱེ་བ་འདི་དག་ ཆོས་དྲུག་གི་སྐབས་སོགས་སུ་བཤད་པའི་ཉམས་ཀྱི་འོད་གསལ་དང་རྟོགས་པའི་འོད་གསལ་རྣམས་དང་དོན་གཅིག་པར་བཞེད་ལ། དེ་ནས་འོད་གསལ་གྱི་མཆོག་ནི་གཞིའི་འོད་གསལ་ཡིན་ཞིང༌། དེ་ལ་སྣང་མེད་ཀྱི་འོད་གསལ་དང༌། སྟོང་ཉིད་ཀྱི་འོད་གསལ་ ༤༤༡༽ དང༌། དོན་དམ་པའི་འོད་གསལ་སོགས་སུ་བརྗོད་ལ། མདོ་ནས་ཀྱང༌། སེམས་ཀྱི་རང་བཞིན་འོད་གསལ་བའོ། །ཅེས་གསུངས་པ་འདི་ནི་འགྲོ་བ་ཀུན་ལ་ཡེ་ཁྱབ་ཏུ་གནས་མེད་ཀྱང་དེ་དང་དེ་མ་ཤེས་པའི་བླ་མའི་གདམས་ངག་གིས་ངོ་སྤྲད་པ་ལ་ལམ་གྱི་འོད་གསལ་དུ་བརྗོད་ཅིང༌། རྟོགས་པའི་འོད་གསལ་ཀྱང་འདི་ཀ་ཡིན་པ་དང༌། འདི་ནི་རྩེ་གཅིག་ནས་བཟུང་སྟེ་རང་ལ་རང་གསལ་དུ་འཆར་ནས། བསྒོམ་མེད་ལ་མངོན་དུ་འགྱུར་བ་ལགས་མོད། འོད་གསལ་འདིའི་གདངས་སམ་གསལ་སྣང་ལྟ་བུའི་བྱེ་བྲག་ལ་ནི་དཔེ་དོན་རྟགས་གསུམ་གྱིས་སྒོ་ནས་ངོ་སྤྲོད་ཅིང་ཉམས་སུ་བླངས་ཐབས་ཁྱད་པར་བ་བདག་ཉིད་རྙིང་མའི་རྫོགས་ཆེན་རྣམས་སུ་མཆིས་པ་དང༌། དེར་མ་ཟད་སྤྱི་ལྟར་ནའང་ཕྱི་རོལ་འབྱུང་བ་ལྔ་སོགས་སྣོད་བཅུད་ཀྱི་རང་ཚུལ་དབྱིབས་དང་ཁ་དོག་སྣ་ཚོགས་པའི་འཆར་ཚུལ་འདི་ཐམས་ཅད་ཀྱང༌། དོན་དུ་རང་སྣང་ལོགས་སུ་གྲུབ་ ༤༤༢༽ པ་མེད་ པས་ངོ་བོ་སྟོང་ཞིང༌། རྣམ་པ་འགགས་མེད་ཅིར་ཡང་འཆར་བས་ན་སྣང་བའི་འོད་གསལ་ཡིན་པ་དང༌། ནང་ལྟར་ན་རྩ་རླུང་ཁམས་ཀྱི་བྱེད་བཅིངས་དང་རྟེན་འབྲེལ་ལས་བྱུང་བའི་དུད་སོགས་རྟགས་བཅུའམ། དེ་ཙམ་དུ་ཡང་མ་ཟད་པར་པར་དབང་པོ་དྲུག་གི་སྤྱོད་ཡུལ་དུ་གྱུར་ཚད་དང༌། དག་པ་སྐུ་དང་ཞིང་ཁམས་ཀྱི་འཆར་སྒོ་ མ་དག་འདྲེ་གདོན་འཁྲུལ་སྣང་གི་འཆར་སྒོ་སོགས་མཐའ་དག་ཀྱང་སྣང་བའི་འོད་གསལ་དུ་མ་གྱུར་པ་རྡུལ་ཙམ་ཡང་མེད་ལ། འདི་ཐམས་ཅད་གདམས་ངག་ཐ་མལ་པ་རྣམས་ཀྱིས་ནི་དེའི་རང་བཞིན་མ་ཤེས་པས་མི་བདེན་པ་ལ་བདེན་པར་བཟུང་ཞིང་འཁྲུལ་པ་ཨ་འཐས་ཉིང་མཚམས་སྦྱར་བས་ཕན་གནོད་ཀྱི་རྒྱུ་ལྟར་བྱེད་ལ།

ལམ་པའི་རྣལ་འབྱོར་རྣམས་ཀྱིས་ནི་དེ་དག་གི་ཡིན་ཚུལ་ཤེས་པའི་སྒོ་ནས་སྐབས་སོ་་སོའི་གནད་ཀྱི་གདམས་པས་ཟིན་ཚེ་ཉམས་ལེན་གྱི་རྒྱུའམ་གྲོགས་སུ་ཤར་བ་དང༌། འབྲས་བུ་མངོན་ ༤༤༣༽ གྱུར་རྣམས་ལ་ནི་སྣང་མི་སྣང༌། འཆར་མི་འཆར། འོད་གསལ་སོགས་ཀྱི་མིང་དང་ཐ་སྙད་ཀྱི་གདགས་གཞི་ཟད་ཅིང༌། འཛིན་པའི་གཏོད་ཕུར་བུད་ཚེ་སྣང་སྲིད་འཁོར་འདས་ཀྱི་ཆོས་སོ་ཅོག་ཆོས་ཉིད་འདུས་མ་བྱས་པའི་ཀློང་དུ་རྒྱ་འབྱམས་པས་འོད་གསལ་ཡང་དག་གི་དོན་མཐར་ཕྱིན་པ་ཉིད་དོ། དེས་ན་སྐབས་འདིར་རྣལ་འབྱོར་བཞི་ཚུལ་བཞིན་་དུ་རྟོགས་པའི་གདམས་ངག་ལ་ནི་འོད་གསལ་་གཉིས་པོ་ཟུང་འཇུག་ཁོ་ནར་རྟག་ཏུ་གནས་ཚེ། འདི་ཙམ་ནས་འཆར་དང་འདི་ལྟར་ངོས་བཟུང་ཞེས་པའི་ཟུར་གསལ་མི་དགོས་པར་གོ་ཞིང་ཕྲ་ཞིབ་ཀྱི་གནད་རྣམསཅིས་ཀྱང་ཤེས་པར་འདོད་ན་བར་དོ་ན་་བར་དོ་འཕྲང་གྲོལ་གྱི་འགྲེལ་པ་སོགས་སུ་བལྟ་བར་བྱའོ། འགགས་དོན་གྱི་སྙིང་པོར་གསོལ་ན། རྣལ་འབྱོར་གང་ཞིག་ཚེ་འདི་བློ་ཡིས་ཐོངས་ཤིང་སངས་རྒྱས་དོན་དུ་གཉེར་བ་ཁོ་ན་ཡིན་ཕྱིན་ཆད། བླ་མ་ ༤༤༤༽ མཚན་ལྡན་གྱི་དྲུང་དུ་གནད་ཀྱི་གདར་ཤ་ལེགས་པར་གཅད་ལ། མི་མེད་ཀྱི་ལུང་སྟོང་འགྲིམ་ཞིང་ལྟོ་དགོས་གཏམ་སོགས་ཆོས་བརྒྱད་ཀྱི་ཞེན་པ་གཏིང་ནས་བཏང་བས་ཚེ་དང་སྒྲུབ་པ་མཉམ་པ་ཞིག་ལ་ནི་གེགས་དང་བར་ཆད་ཀྱི་ཡུལ་ལས་འདས་ཤིང༌། རྣལ་འབྱོར་བཞི་་སོགས་ཉམས་རྟོགས་དྲོད་རྟགས་ཇི་བཞིན་པ་མི་འཆར་བའི་ཐབས་ཀྱང་མ་མཆིས་ལ། བྱིན་རླབས་གཤའ་མ་ཞིག་ཞུ་ཤིང་རྟོགས་པ་ཚུལ་བཞིན་ཤར་ན་ཐུན་མོང་གི་དྲོད་རྟགས་ཡོན་ཏན་མངོན་ཤེས་རྫུ་འཕྲུལ་སོགས་ནི་མི་འདོད་ཀྱང་ཤུགས་ལ་འབྱུང་བ་དང༌། ཡོན་ཏན་མངོན་དུ་གྱུར་ཚེ་སྒོམ་བྱུང་གི་ཤེས་རབ་ནང་ནས་ཤར་བ་ཞིང་ཆོས་ཀྱི་མཇེད་རང་ལ་བརྡོལ་བས་ཕྱི་རོལ་གྱི་ཚིག་དང་ཡི་གེ་ལ་རག་མ་ལུས་པ་དང༌། ས་ལམ་གྱི་རིམ་པ་རྣམས་ཀྱང་བསྒྲོད་མ་བསྒྲོད་སླེབ་མ་སླེབ་པ་སོགས་ཀྱི་གཉིས་འཛིན་དང༌།

རེ་འདོད་ཞེ་འདོད་མཐའ་དག་གཏན་ཟད་དུ་ ༤༤༥༽ གྱུར་པ་དེ་འདྲ་ཞིག་ལ་བློ་ཕུག་མ་གཏད་ན། འོ་སྐོལ་གྱི་སྙིགས་མའི་སེམས་ཅན་ལས་ངན་བག་ཆགས་ཀྱི་ཕུང་པོར་གྱུར་ཚེ། མ་བསླབ་པར་ཤེས་འདོད། མ་སྒོམ་པར་ཉམས་རྟོགས་འབྱུང་འདོད། ཟླ་ཤས་ལོ་ཤས་ཙམ་ལ་་གྲུབ་རྟགསའཐོན་འདོད། སྙན་གྲགས་གདུལ་བྱ་འགྲོ་དོན་སོགས་གཞན་ལས་ལྷག་པ་ཞིག་འདོད་པའི་བདག་འཛིན་གྱི་གོ་འཕང་གང་ལས་ཀྱང་མཐོ་བ་ཞིག་བྱས་ནས། ཆོས་པའམ་རྟོགས་ལྡན་དུ་རློམ་པ་ཁོ་ན་མང་ཚེ། འདི་ལྟ་བུའི་དུས་ལ་རྣལ་འབྱོར་བཞི་སོགས་ལ་ལམ་གྱི་ཡོན་ཏན་དང༌། མིང་སྙན་སྙན་རྣམས་བཤས་རུང་ངལ་བ་དོན་མེད་དང༌། ཡི་གེའི་འཁྲེས་སོ་ལས་མི་འོང་བར་སེམས་པས། འདི་ཙམ་ལས་རྒྱས་པ་འབུལ་བར་མ་སྤོབས་ལགས་ཚེ། དགོངས་དབྱིངས་ཟབ་མོ་འཁྲེལ་འཁྲུངས་མེད་པ་ཡང་མཁྱེན་མཁྱེན་ལགས། ཨེ་མ། ཐུབ་བསྟན་ལྷ་ལམ་ཡངས་པའི་དབྱིངས་རུམ་ན། །སྒྲུབ་རྒྱུད་ ༤༤༦༽ སྐྲ་ཚོགས་འབུམ་ཕྲག་བཀྲ་བའི་དབུས། །རབ་གསལ་བདག་རྒྱུད་ཟླ་སྣང་ཆེས་འབར་ཞིང༌། གདུལ་བྱའི་ཆུ་སྣོད་གང་འཚམས་དེར་འཕོ་བའི། །སྐལ་ལྡན་ཀུན་་་་་་་་་་་བཞད་མཛད་ཕྱག་ཆེན་འོད། །འགྲོ་བློའི་ཡིད་མུན་བསལ་བའི་སྒྲོན་མཆོག་གང༌། །སྙིགས་མཐའི་དམར་ཕྱོགས་ཚེས་ལོངས་སྤྱོད་བབས་དང༌། དེས་མེད་ལི་ཁྲིའི་སྤྲིན་བསྒྲིབས་ཀྱེ་མ་ཧུད། །རྣམ་འདྲེན་མུ་སྟེགས་དོ་ཤལ་རབ་འཐོར་ཞིང༌། །སྒྲུབ་ཚོགས་ལོ་ཀའི་ཤ་ར་བྷ་རིར་འཛེགས། །འདི་སྣང་ལོངས་སྤྱོད་རྒྱགས་མཛེས་བསྒྱིངས་པ་ཡིས། །ཞེན་པ་ཕྱི་ནང་བསྒྱུར་ལོག་མ་གྱུར་གྲལ། །གཞུང་ལུགས་ཆུ་ཀླུང་ལྔ་བརྒྱའི་ངོམ་ན་ཡང༌། །གནས་ལུགས་ཀཻ་ལ་ཤ་རྩེ་མ་གཟིགས་པས། །སྲིད་འབྱོར་ཨ་ཝ་ལེས་བཏམས་མ་དྲོད་ཆེར། །རྟག་བརྟན་གདེངས་ཅན་མང་པོས་ས་འདིས་བརྒྱན། །བཞད་པ་རྡོ་རྗེ་འུ་ཀུ་ལའི། །གོ་ཆས་མཛེས་མཐོང་དྲན་པ་བཞིན། །སྲ་བརྟན་བགོས་ ༤༤༧༽ མཚོན་རབ་འཆང་བའི། །ཚོགས་འདི་སྒྲུབ་རྒྱུད་ཆོས་དབྱིངས་གཤེགས། །ཕྱག་རྒྱ་ཆེར་གྲགས་ཁ་བའི་རྡུལ། །མངོན་བརྩེགས་ལ་གནས་གདོང་ལྔའི་ཚོགས། །རྟོགས་པའི་གཡུ་རལ་ལན་གཅིག་ཙམ། །སྤྲུག་ལོག་སྡེ་གཞོམ་ཅིས་མི་མཛད། །མ་ཧཱ་ས་ནའི་དཔལ་ལྡན་རྣམས། །ཐེག་རྩེའི་རལ་གྲི་མི་འཕྱར་ན། །བས་མཐའི་ཡུ་མོ་ཟུང་ནན་ལྟར།

།བརྡུང་བའི་རྩོལ་བ་ངལ་བར་ཟ། །དལ་འབྱོར་རྐང་འཐུང་ཐོས་བསམ་ཡལ་འདབ་ནི། །མ་རྒྱས་གཉིས་རྒྱས་འདུ་བའི་རྣམ་གཡེང་ལ། །མ་རང་ཚང་ཚིང་འཁྲིག་པའི་ནགས་ལྗོངས་སུ། །ཡིབ་ལ་རྣལ་འབྱོར་བཞི་ཡིས་དྲིས་མ་གོས། །རིག་ལུང་སྨྲ་བའི་འཁུར་གྱི་མ་ནན་ཅིང༌། སྣ་ཚོགས་ཤེས་བྱའི་གསེར་འདྲས་ཡང་མ་གཡོག་ །མཁས་གྲུབ་གྲགས་སྐམ་མཆེ་དྲུག་མ་ལྡན་པའི། །ནགས་ཀྱི་གཉིས་འཐུང་སུ་ཞིག་ཅི་ཕྱིར་མགུ་ །སྨྲ་བའི་རྒྱུ་ ༤༤༨༽ མེད་སྨྲ་བའི་སྤོབས་པའང་བྲལ། །སྨྲ་ལ་དགའ་མིན་སྨྲས་ཀྱང་ངལ་བ་ཟད། །དེ་ཕྱིར་དྲི་ལན་འདོན་པའི་འཁུར་བཞེས་ཅན། །གཞན་ལ་བྱཱཉྫའི་དྲི་བསུང་སྤྲོ་བར་འོས། །རྙིང་ལུགས་སྔགས་འཆང་ཟོག་པོའི་གྱུར་གནས་ཀྱང༌། །བསྲུང་བཟློག་སད་གསུམ་ལམ་ལ་འཁྱོག་མྱོང༌། ཉམས་རྟོགས་ལྦུ་འཁྲེང་དཀར་པོ་འཁྲིག་མིན་ཚེ། །བཤགས་ཚོགས་རྦ་རླབས་འཕྱོ་བའི་ནུས་རྩལ་དབེན། །སངས་རྒྱས་མངོན་སུམ་འགའ་གྲིབ་བསིལ་བབས་མཐུས། །མ་ཧཱ་སནྟིའི་རྫིང་བུ་ཉམས་དགའ་བར། །བཟློག་མེད་མལ་དུ་ཞེ་འདོད་ཅ་ཅོའི་བརྩོམ། །རབ་བསྐྱུང་གུ་ཡང་འཁྱིལ་ལས་གཞན་དུ་མིན། །བློས་བཅོས་བདེ་གསལ་མི་རྟོག་ལམ་རྟགས་ཀྱི། །ཡོན་ཏན་ལྟར་སྣང་བསླུ་མཁས་ལུས་ཕྲ་མ། །འབུམ་ལའང་སྨོན་པའི་འགྲམ་ཆུ་མི་སྡང་ན། །རྣལ་འབྱོར་རིམ་ལྷན་ལྷུན་བསྒྲོད་སེམས་བྲལ། ། ༤༤༩༽ གང་ཤར་ཅིར་སྣང་རིག་པའི་རྣམ་རོལ་ལ། །ཞེན་འཛིན་གསེར་གྱི་ལུག་རྒྱུད་མ་བརྐྱང་ཚེ། །བདེ་སྡུག་སྐྱེ་འཆི་འཁོར་འདས་ཅིར་བཏགས་ཀུན། །ཀུན་བཟང་ཡངས་པ་ཆེན་པོར་ཨེ་མ་ཧོ། །གདོད་ནས་དག་པའི་ཞིང་ཁམས་ཡང་དོག་དང༌། མཐའ་དབུས་ལས་འདས་འདུས་མ་བྱས་དབྱིངས་སུ། །རིག་སྟོང་བླ་མ་ཆོས་སྐུའི་རང་ཞལ་དངོས། །མཐོང་བྱ་མཐོང་བྱེད་མཚན་མའི་སྤྲོས་བྲལ་མཐོང༌། ལམ་འདིར་འཇུག་པའི་སྐལ་ལྡན་མིང་ཡང་མེད། །བདག་གི་ལྷག་བསམ་བདེན་པའི་ནུས་མཐུ་དང༌། རྨད་བྱུང་རྒྱལ་བའི་ཐུགས་རྗེ་སྟོབས་ལྡན་མཐུས། །སྒྲུབ་རྒྱུད་སྙིང་པོའི་བསྟན་མཆོག་རྒྱས་པར་སྨོན། །ཚུལ་བཞིན་དྲིས་ལ་དོན་མཐུན་ལན་ལྡོན་པའི། །ཆོས་སྤོབས་བྲལ་ཡང་ནམ་དཀར་བསམ་པས་འདིར། །གནས་ལུགས་ཇི་བཞིན་བཤད་པའི་དགེ་འབྲས་ཀྱིས། །

འགྲོ་ཀུན་ཡེ་ཤེས་ཕྱག་རྒྱ་ཆེ་འགྲུབ་ཤོག་ །1$0000180 དེ་ལྟར་ཆོས་ཐམས་ཅད་ཀྱི་སྙིང་པོའི་ཡང་ཞུན་མཆོག་ཏུ་གྱུར་པ་ངེས་དོན་ཕྱག་རྒྱ་ཆེན་པོ་ཞེས་ཉི་ཟླ་ལྟར་གྲགས་པའི་དགོངས་དོན་ལེགས་པར་རྟོགས་པའི་རྣལ་འབྱོར་སྨོན་ལམ་གྱི་མཚན་ཅན་གང་དེས་དྲི་ཡིག་གནང་བ་ལ་བརྟེན་ནས་སྣ་ཚོགས་རང་གྲོལ་གྱིས་རང་ཉིད་ལ་1$10001801$10002501$10002501$00002501$10001801$0000180འདི་དག་གི་དགོངས་དོན་རྟོགས་པའི་ཆ་ཤས་ཙམ་ཡང་མེད་རུང༌། བཀའ་རྒྱུད་གོང་མའི་གསུང་རྒྱུན་དག་ལ་བརྟེན་ཏེ། ཚུལ་འདི་ཤར་ཕྱོགས་དཔལ་རི་གངས་ཀྱི་སྐོ་ངག་གནས་ཆེན་རྒོད་ཚང་ཕུག་ལ་མཁྲོས་འདུ་བའི་ཡང་དབེན་གྱིས་མཚམས་མལ་ནས། དགེ་སྦྱོར་གྱི་ཐུན་མཚམས་དག་ཏུ་བྲིས་པའི་དགེབས་འགྲོ་བ་ཐམས་ཅད་སྐུ་བཞི་དབྱེར་མེད་ངོ་བོ་ཉིད་ཀྱི་གོ་འཕང་མྱུར་དུ་ཐོབ་པར་གྱུར་ཅིག་ 1$10002501$00002501$10001801$0000180༤༥༡༽ ཡིག་དྲུག་གི་དམིགས་རིམ་མདོར་བསྡུས་བཞུགས་སོ། 1$10002501$0000250ཧྲཱིཿ འཁོར་འདས་སྣོད་བཅུད་གདོད་ནས་དག་པའི་ཞིང༌། འགག་མེད་རང་གསལ་ཕྱི་རོལ་ཡུལ་གནས་ཀུན། །རྣམ་དག་ཞིང་ཁམས་རི་བོ་ཏཱ་ལ་ཉིད། །བདག་གཞན་སྐྱེ་འགྲོའི་ཕུང་ཁམས་དབང་རྣམས། །འཕགས་མཆོག་སྤྱན་རས་གཟིགས་ཀྱི་སྐུ་གསུང་ཐུགས། །སྣང་ཁམས་རང་བཞིན་མ་གྲུབ་1$10001801$10002501$10001801$10002501$1000250འོད་ཀྱི་སྐུ། །དཀར་གསལ་ཞི་འཛུམ་ཞལ་གཅིག་ཕྱག་བཞི་པ། །དང་པོའི་ཕྱག་གཉིས་ཐུགས་་ཀར་་ཐལ་མོ་སྦྱར། །འོག་མ་གཡས་གཡོན་ཤེལ་ཕྲེང་པད་དཀར་འཛིན། །ལོང་སྐུའི་ཆ་ལུགས་པད་ཟླར་རྡོར་དཀྱིལ། །སྤྱི་གཙུག་བླ་མ་འོད་དཔག་མེད་པས་མཚན། །ཐུགས་ཀར་འདབ་དྲུག་ལྟེ་བར་ཧྲཱིཿ། །མཐའ་སྐོར་ཡིག་དྲུག་འཁོར་་ཞིང་འོད་ཟེར་འཕྲོས། །སེམས་ཅན་སྡུག་བསྔལ་ཀུན་ཞི་འགྲོ་དྲུག་ཚོགས། །འཕགས་པའི་སྐུར་གྱུར་ངག་སྔགས་ཡིད་ཆོས་ཉིད། །ཡེ་ཤེས་དཀྱིལ་འཁོར་ཁྱབ་གདལ་

༤༥༢༽ ཆེན་པོར་གྱུར། །ཨོྂ་མ་ཎི་པདྨེ་ཧཱུྂ། 1$0000180ཞེས་རྒྱུན་མ་ཆད་པར་བཟླ་ཞིང༌། ༈ ཀྵུན་མཚམས་འཇོག་པའི་སྐབས་སུ་སྨོན་ལམ་གདམས་ཞིང༌། 1$10002501$0000250སངས་རྒྱས་ཀུན་གྱི་ཐུགས་རྗེ་གཅིག་བསྡུས་པ། །སྤྱན་་རས་གཟིགས་དབང་བསྙེན་ཅིང་བསྒྲུབ་པའི་མཐུས། །བདག་སོགས་མཁའ་ཁྱབ་སེམས་ཅན་ཐམས་ཅད་ཀུན། །ཐུགས་རྗེ་ཆེན་པོའི་གོ་འཕང་ཐོབ་པར་ཤོག་ །1$10001801$0000180 ཅེས་པའི་སྨོན་ལམ་གཅབ་ཅིང༌། བདག་གཞན་ཐམས་ཅད་ཐུགས་་རྗེ་ཆེན་པོ་་དངོས་དམིགས་པའི་དག་སྣང་མ་་བརྗེད་པར་རྒྱུན་དུ་དྲན་པར་བྱའོ། འདི་ནི་སྨིན་གྲོལ་བསྐྱེད་རྫོགས་གླིང་གི་འདུས་པ་རྣམས་ཀྱི་ཞལ་འདོན་མཛད་རྒྱུར། ཡོན་ཏན་དབང་ཕྱུག་དང་དོན་གཉིས་མཆོག་གྲུབ་སོགས་དོན་གཉེར་རྣམས་ཀྱིས་ཡང་ཡང་བསྐུལ་བའི་ངོར་བཀོད་པ་དགེའོ། 1$10002501$0000250 ༤༥༣༽ བྱང་སྡོམ་རྒྱུན་ཁྱེར་དུ་ཉམས་སུ་བླངས་པའི་ཆོ་ག་རིན་ཆེན་མྱུ་གུ་ཞེས་བྱ་བ་བཞུགས་སོ། ༤༥༤༽ ཚད་མེད་པའི་ཐུགས་རྗེའི་མངའ་དག་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། 1$10002501$1000180 ཐེག་ཆེན་བྱང་ཆུབ་ཀྱི་མཆོག་ཏུ་སེམས་བསྐྱེད་པའི་ཆོ་གའི་རིམ་པ་གསུམ་ལས། ཟབ་མོ་ལྟ་བའི་རྒྱུད་པ་ལས་བྱུང་བ་བཞིན་རྒྱུན་ཁྱེར་དུ་ཉམས་སུ་བླང་བའི་ཐབས་ནི། སྦྱོར་དངོས་རྗེས་གསུམ་ལས། སྦྱོར་བའི་ཚོགས་བསགས་པ། དངོས་གཞི་སྐྱབས་སེམས་བླང་བ། རྗེས་སྤྲོ་བ་བསྐྱེད་ཅིང་སྨོན་ལབ་གདབ་པ་རྣམས་ལས་དང་པོ་ནི། རྟེན་གྱི་དྲུང་དུ་མཆོད་པ་བཤམས་པ་ནི། རང་གི་མདུན་གྱི་ནམ་མཁར་དཀོན་མཆོག་མ་ལུས་པ་བསྐྱེད་ལ། ༤༥༥༽ དད་གུས་དྲག་པོས་ཚིག་དོན་མཐུན་པས་འདི་འདི་ལྟར་ཉམས་སུ་བླང་བར་བྱའོ། ཕྱོགས་བཅུ་དུས་གསུམ་བཞུགས་པའི་སངས་རྒྱས་དང༌། ཆོས་དང་བྱང་ཆུབ་སེམས་དཔའི་ཚོགས་ཆོགས་ལ། །བདག་དང་ཕ་མ་མཁའ་མཉམ་སེམས་ཅན་རྣམས། །གྲངས་མེད་ལུས་བཏུད་གུས་པས་ཕྱག་འཚལ་ལོ། །སེམས་ཅན་གྲངས་མཐའ་ཡས་ལ་ཡུན་རིང་དུ། །བདེ་བར་གཤེགས་ཀྱི་བདེ་བ་བླ་ན་མེད། །ཡིད་ལ་བསམ་པ་མཐའ་དག་རྫོགས་བྱེད་པ། །བྱང་ཆུབ་སེམས་དཔའ་རྣམས་ལ་ཕྱག་འཚལ་ལོ། །བྱང་ཆུབ་སེམས་ཀྱི་གཞི་རྣམས་དང༌། །མཆོད་རྟེན་ཀུན་ལ་

༤༥༦༽ ཕྱག་འཚལ་ལོ། །མཁན་པོ་དེ་བཞིན་སློབ་དཔོན་དང༌། །བརྟུལ་ཞུགས་མཆོག་ལ་ཕྱག་འཚལ་ལོ། མཆོད་པ་ནི། རིན་ཆེན་སེམས་དེ་བཟུང་བར་བྱ་བའི་ཕྱིར། །དེ་བཞིན་བཤེགས་པ་རྣམས་དང་དམ་པའི་ཆོས། །དཀོན་མཆོག་དྲི་མ་མེད་དང་སངས་རྒྱས་སྲས། །ཡོན་ཏན་རྒྱ་མཚོ་རྣམས་ལ་གུས་པས་མཆོད། །དངོས་བཤམས་ཡིད་ཀྱིད་སྤྲུལ་དང་བློས་བླངས་པའི། །མཆོད་པའི་དངོས་པོ་ནམ་མཁའ་རབ་འབྱམས་ཁམས། །ཡོངས་བཀང་མཆོད་འོས་རྣམས་ལ་བདག་འབུལ་གྱིས། །མཁའ་ཁྱབ་འགྲོ་བའི་དོན་དུ་བཞུགས་སུ་གསོལ། །རྒྱལ་དང་དེ་སྲས་རྣམས་ལ་བདག་གི་ནི། །ལུས་དང་ལོངས་སྤྱོད་གཏན་དུ་འབུལ་གྱི་ན། །སེམས་དཔའ་མཆོག་རྣམས་བདག་ནི་ཡོངས་བཞེས་ཤིག་ །གུས་པས་ཁྱོད་ཀྱིས་འབངས་སུ་མཆི་བར་བགྱི། །སྡིག་བཤགས་ནི། ཕྱོགས་རྣམས་ཀུན་ན་བཞུགས་པ་ཡི། །རྫོགས་སངས་རྒྱས་དང་བྱང་ཆུབ་སེམས། །ཐུགས་རྗེ་ཆེན་པོ་མངའ་རྣམས་ལ། །ཐལ་མོ་སྦྱར་ཏེ་གསོལ་བ་ ༤༥༧༽ ན། །ཐོག་མ་མེད་ལྡན་འཁོར་བ་ན། །ཚེ་་རབས་འདིའིམ་གཞན་དག་ལ། །བདག་གིས་མ་འཚལ་སྡིག་བགྱིས་པ། །བགྱིད་དུ་སྩལ་བ་ཉིད་དང་ནི། །རྗེས་སུ་ཡི་རང་གང་བགྱིས་པའི། །ནོངས་པ་དེ་ནི་མཐོང་བགྱིས་ནས། །བསམ་པ་ཐག་པས་མགོན་ལ་བཤགས། །བདག་གི་དཀོན་མཆོག་གསུམ་དང་ནི། །ཕ་མའམ་བླ་མ་གཞན་དག་ལ། །ཉོན་མོངས་སྒོ་ནས་ལུས་ངག་དང༌། ཡིད་ཀྱིས་གནོང་བགྱིས་གང་ལགས་དང༌། །ཉེས་པ་དུ་མའི་སྐྱོན་ཆགས་པའི། །སྡིག་ཅནབདག་གིས་སྡིག་པ་གང༌། །ཤིན་ཏུ་མི་ཟད་བགྱིས་པ་གང༌། །ཐམས་ཅད་འདྲེན་པ་རྣམས་ལ་བཤགས། །བདག་ནི་མི་ཤེས་གཏི་མུག་པས། །རང་བཞིན་ཁ་ན་མ་ཐོ་བའམ། །བཅས་པའི་སྡིག་པ་གང་ཡིན་ལས། །གང་ཡང་རུང་བ་བགྱིས་པ་རྣམས། །མགོན་པོའི་སྤྱན་སྔར་མངོན་སུམ་དུ། །དེ་དག་་ཐམས་ཅད་བཞགས་པར་བགྱི། །འདྲེན་པ་རྣམས་ཀྱི་བདག་གི་སྡིག་ །ནོངས་པ་ལགས་པར་བཟུང་དུ་གསོལ། །འདི་ནི་བཟང་པོ་ ༤༥༨༽ མ་ལགས་པས། །སླན་ཆད་བདག་ནི་ཡོངས་མི་བགྱི། །རྗེས་སུ་ཡི་རང་ནི།

སེམས་ཅན་ཀུན་གྱི་ངན་སོང་གི་ །སྡུག་བསྔལ་ངལ་གསོའི་དགེ་བ་དང༌། སྡུག་བསྔལ་ཅན་དག་བདེར་གནས་ལ། །དགའ་བས་རྗེས་སུ་ཡི་རང་ངོ༌། །བྱང་ཆུབ་རྒྱུར་གྱུར་དགེ་བསགས་པ། །དེ་ལ་རྗེས་སུ་ཡི་རང་ངོ༌། ལུས་ཅན་འཁོར་བའི་སྡུག་བསྔལ་ལས། །ངེས་པར་ཐར་ལ་ཡི་རང་ངོ༌། །སྐྱོབས་པ་རྣམས་ཀྱིས་བྱང་ཆུབ་དང༌། །རྒྱལ་སྲས་ས་ལའང་ཡི་རང་ངོ༌། །སེམས་ཅན་ཐམས་ཅད་ཕན་མཛད་པའི། །ཐུགས་བསྐྱེད་དགེ་བ་རྒྱ་མཚོ་དང༌། །སེམས་ཅན་ཕན་པར་མཛད་པ་ལ། །དགའ་བས་རྗེས་སུ་ཡི་རང་ངོ༌། ཆོས་བསྐོར་བསྐུལ་བ་ནི། ཕྱོགས་རྣམས་ཀུན་གྱི་སངས་རྒྱས་ལ། །ཐལ་མོ་སྦྱར་ཏེ་གསོལ་བ་ནི། །སེམས་ཅན་སྡུག་བསྔལ་མུན་ཐུམ་ལ། །ཆོས་ཀྱི་སྒྲོན་མེ་སྤར་དུ་གསོལ། །མ་རིག་ཉོན་མོངས་རྨོངས་པའི་འགྲོ་ །ཆོས་ཀྱི་སྣང་བས་ཁྱབ་མཛད་གསོལ། །འཁྲུལ་བའི་གཅོང་རྙིང་ཟུག་རྔུའི་ནད། །དམ་ཆོས་བདུད་རྩི་གསོ་མཛད་གསོལ། ། ༤༥༩༽ གསོལ་བའི་ཡན་ལག་ནི། ཕྱོགས་བཅུ་མཐའ་ཡས་ཞིང་རྣམས་ཀྱི། །རྒྱལ་བ་མྱ་ངན་འདའ་བཞེད་ལ། །ཐལ་མོ་སྦྱར་ཏེ་གསོལ་བ་ནི། །མགོན་པོ་མཆོག་ཉིད་ཁམས་གསུམ་གྱི། །ཐར་བའི་ལམ་མཁན་དམིགས་བུ་སྟེ། །གང་ཚེ་ཞི་བའི་དབྱིངས་བཞུགས་པས། །འགྲོ་འདི་ལྡོངས་པར་མི་འགོད་ཅིང༌། །བསྐལ་བ་གྲངས་མེད་བཞུགས་པར་གསོལ། དགེ་བ་བསྔོ་བ་ནི། དེ་ལྟར་འདི་དག་ཀུན་བྱས་ཏེ། །དགེ་བ་བདག་གིས་བསགས་པ་གང༌། དེས་ནི་སེམས་ཅན་ཐམས་ཅད་ཀྱི། །སྡུག་བསྔལ་ཐམས་ཅད་སེལ་བར་ཤོག་ །བདག་གི་བསོད་ནམས་འདི་ཡིས་ནི། །སེམས་ཅན་ཐམས་ཅད་མ་ལུས་པ། །སྡིག་པ་ཐམས་ཅད་སྤངས་ནས་ནི། །རྟག་ཏུ་དགེ་བ་བྱེད་པར་ཤོག་ །བདག་ནི་མགོན་མེད་རྣམས་ཀྱི་མགོན། །ལམ་ཞུགས་རྣམས་ཀྱིས་དེད་དཔོན་དང༌། །འརྒལ་འདོད་རྣམས་ཀྱི་གྲུ་དང་ནི། །གཟིངས་དང་ཟམ་པ་ཉིད་གྱུར་ཅིག་ །ས་སོགས་འབྱུང་བ་ཆེན་པོ་དང༌། །ནམ་མཁའ་ ༤༦༠༽ བཞིན་དུ་རྟག་པར་ཡང༌། །སེམས་ཅན་དཔག་ཏུ་མེད་པ་ཡི། །རྣམ་མང་ཉེར་འཚོའི་གཞིར་ཡང་ཤོག་

།དེ་བཞིན་ནམ་མཐའི་མཐས་གཏུགས་པའི། །སེམས་ཅན་ཁམས་རྣམས་རྣམ་ཀུན་ཏུ། །ཐམས་ཅད་མྱ་ངན་འདའ་བར་དུ། །བདག་ནི་ཉེར་འཚོའི་རྒྱུར་གྱུར་ཤོག་ །བདག་གི་དགེ་བའི་ལས་རྣམས་འདི་དག་གིས། །འཇིག་རྟེན་དུ་ནི་མྱུར་དུ་ཚངས་རྒྱ་ཤོག་ །འགྲོ་ལ་ཕན་ཕྱིར་ཆོས་ཀྱང་སྟོན་བགྱིད་ཅིང༌། །སེམས་ཅན་སྡུག་བསྔལ་མང་གཟིགས་ཀུན་གྲོལ་ཤོག་ ། ༈ གཉིས་པ་དངོས་གཞི་སྐྱབས་འགྲོ་སེམས་བསྐྱེད་བླང་བ་ནི། དཀོན་མཆོག་ལ་ཁ་ཞེ་མེད་པའི་དད་པ་དང༌། །མཁའ་མཉམ་སེམས་ཅན་ལ་བཟོད་མེད་ཀྱི་བྱམས་རྙིང་རྗེ་དང༌། དེ་དག་སྒྲོལ་ཕྱིར་རང་ཉིད་སངས་རྒྱས་ཐོབ་འདོད་ཀྱི་འདུན་པ་རྩེ་གཅིག་དང་ལྡན་པས་སྐྱབས་སེམས་ལན་གསུམ་གྱི་བར་དུ་བླང་བར་བྱའོ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་དགོངས་སུ་གསོལ། །བདག་མིང་འདི་ཞེས་བགྱི་ ༤༦༡༽ བ་འདི་ནས་བཟུང་སྟེ། བྱང་ཆུབ་སྙིང་པོ་མཆིས་ཀྱི་བར། །སངས་རྒྱས་རྣམས་ལ་སྐྱབས་སུ་མཆི། །ཆོས་དང་བྱང་ཆུབ་སེམས་དཔའ་ཡི། །ཚོགས་ལའང་དེ་བཞིན་སྐྱབས་སུ་མཆི། །ཞེས་སྐྱབས་འགྲོ་དང༌། ཇི་ལྟར་སྔོན་གྱི་བདེར་བཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང༌། །བྱང་ཆུབ་སེམས་དཔའི་བསླབ་པ་ལ། །དེ་ལྟར་རིམ་བཞིན་གནས་པ་ལྟར། །བདག་ཀྱང་འགྲོ་ལ་ཕན་དོན་དུ། །བྱང་ཆུབ་སེམས་ནི་བསྐྱེད་བགྱི་ཞིང༌། །དེ་བཞིན་དུ་ནི་བསླབ་པ་ལའང༌། །རིམ་པ་བཞིན་དུ་སློབ་པར་བགྱི། །ཞེས་ལན་གསུམ་དུ་ནན་ཏན་གྱིས་བླངས་པས་སྨོན་འཇུག་གཉིས་ཀ་ཐོབ་པ་ཡིན་ནོ། ༈ གསུམ་པ་སྤྲོ་བསྐྱེད་སྨོན་ལམ་དང་བཅས་པ་ནི།

དེ་ལྟ་བུའི་བྱང་སེམས་རིན་པོ་ཆེ་བླང་བ་ཐོབ་པས་ད་ནི་སངས་རྒྱས་སྒྲུབ་པ་ལ་འབད་ན་མི་རུང་བས། བྱང་ཆུབ་སེམས་དཔའི་བསླབ་པ་རྣམས་ལ་སྤང་བླང་ཚུལ་བཞིན་ ༤༦༢༽ འབད་པར་བྱའོ་སྙམ་པའི་ཡིད་དམ་བརྟན་པོ་བྱ་ཞིང༌། དེང་འདིར་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་བདག་གྱུར་ཏོ། །ད་ནི་བདག་གིས་ཅི་ནས་ཀྱང༌། །རིགས་དང་མཐུན་པའི་ལས་བརྩམས་ཏེ། །སྐྱོན་མེད་བཙུན་པའི་རིགས་འདི་ལ། །རྙོག་པ་མི་འགྱུར་དེ་ལྟར་བྱ། །འགྲོ་བའི་མགྲོན་པོ་སྲིད་པའི་ལམ་རྒྱུ་ཞིང༌། །བདེ་བའི་ལོངས་སྤྱོད་སྤྱད་པར་འདོད་པ་ལ། །འདི་ནི་བདེ་བའི་མཆོག་ཏུ་་ཉེར་གཏད་ནས། །སེམས་ཅན་མགྲོན་ཆེན་ཚིམ་པར་བྱེད་པ་ཡིན། །བདག་གི་དེ་རིང་སྐྱོབས་པ་ཐམས་ཅད་ཀྱིས། །སྤྱན་སྔར་འགྲོ་བའི་བདེར་བཤེགས་ཉིད་དང་ནི། །བར་དུ་དེ་ལ་མགྲོན་དུ་འབོད་ཟིན་གྱིས། །ལྷ་དང་ལྷ་མིན་ལ་སོགས་དགའ་བར་གྱིས། །སེམས་ཐམས་ཅད་ཅན་བདེ་དང་ལྡན་གྱུར་ཅིག་ །ངན་འགྲོ་ཐམས་ཅད་རྟག་ཏུ་སྟོངས་པར་ཤོག་ །བྱང་ཆུབ་སེམས་དཔའ་གང་དག་སར་ཞུགས་པ། །དེ་དག་ ༤༦༣༽ ཀུན་གྱི་སྨོན་ལམ་འགྲུབ་གྱུར་ཅིག་ །བསོད་ནམས་འདི་ཡིས་ཐམས་ཅད་གཟིགས་པ་ཉིད། །ཐོབ་ནས་རྙེད་པའི་དགྲ་རྣམས་ཕམ་བྱས་ཏེ། །སྐྱེ་རྒ་ན་འཆིའི་རྦ་ཀློང་འཁྲུག་པ་ཡི། །སྲིད་པའི་མཚོ་ལས་འགྲོ་ཀུན་སྒྲོལ་བར་ཤོག་ །ཟབ་མོ་ལྟ་རྒྱུད་ལུགས་ཀྱི་བྱང་སྡོམ་ལེན་ཆོག་ ཐུན་དང་པོའི་ཉམས་ལེན་རྫོགས་སོ། ༈ རྒྱ་ཆེན་སྤྱོད་ཀྱི་སེམས་བསྐྱེད་བླང་བ་ལས། སྨོན་འཇུག་གཉིས་ལ་སྦྱོར་དངོས་རྗེས་གསུམ་གྱི། སྦྱོར་བ་ལ་གསོལ་གདབ། སྐྱབས་འགྲོ་ ཚོགས་བསགས་གསུམ་གྱི་དང་པོ་ནི། དཀོན་མཆོག་རྣམས་ལ་དད་གུས་སྙིང་ཐག་པ་ནས་བསྐྱེད་ཅིང་ཚིག་རྗེས་སུ་དོན་གསལ་ལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་ལྟར་སྔོན་གྱི་བདེ་བཞིན་བཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང་

༤༦༤༽ བྱང་ཆུབ་སེམས་དཔའ་སེམས་དཔའ་ཆེན་པོ་ལ་བཞུགས་པ་རྣམས་ཀྱིས་དང་པོར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པ་དེ་བཞིན་དུ། བདག་མིང་འདི་ཞེས་བགྱིད་པ་ཡང༌། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དུ་གསོལ། ཞེས་ལན་གསུམ་གྱིས་གསོལ་བ་གདབས་སོ། གཉིས་པ་སྐྱབས་འགྲོ་ནི། སྐྱབས་དཀོན་མཆོག་རྣམས་ལ་འདུན་པ་རྩེ་གཅིག་པས། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བ་སེམས་ཅན་ཐམས་ཅད་ཀྱི་སྡུག་བསྔལ་སེལ་བའི་སླད་དུ། དུས་འདི་ནས་བཟུང་སྟེ་ཇི་སྲིད་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ། རྐང་གཉིས་རྣམས་ཀྱི་མཆོག་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། འདོད་ཆགས་དང་བྲལ་བ་རྣམས་ཀྱི་མཆོག་དམ་པའི་ ༤༦༥༽ ཆོས་ལ་སྐྱབས་སུ་མཆིའོ། ཚོགས་རྣམས་ཀྱི་མཆོག་འཕགས་པ་བྱང་ཆུབ་སེམས་དཔའ་ཕྱིར་མི་ལྡོག་པའི་དགེ་འདུན་རྣམས་ལ་སྐྱབས་སུ་མཆིའོ། ལན་གསུམ་གྱི་སྐྱབས་འགྲོ་བྱའོ། གསུམ་པ་ཚོགས་བསགས་པ་ནི། ཚིག་དོན་འདྲེ་བའི་སྒོ་ནས། སངས་རྒྱས་ཐམས་ཅད་འདུས་པའི་སྐུ། 1$0000180སོགས་དང༌།1$1000180 1$00001801$1000180 ། མགོན་པོ་ཐུགས་ཆེ་ལྡན་པ། །ཐམས་ཅད་མཁྱེན་པའི་སྟོན་པ་པོ། །བསོད་ནམས་ཡོན་ཏན་རྒྱ་མཚོའི་ཞིང༌། །བདེ་བཞིན་བཤེགས་ལ་ཕྱག་འཚལ་ལོ། །དག་པ་འདོད་ཆགས་བྲལ་བའི་རྒྱུ། །དགེ་བའི་ངན་སོང་ལས་གྲོལ་ཞིང༌། །གཅིག་ཏུ་དོན་དམ་མཆོག་གྱུར་པའི། །ཞི་གྱུར་ཆོས་ལ་ཕྱག་འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གུས། །བྱང་ཆུབ་སེམས་དཔའ་ས་བཞུགས་པའི། །དགེ་འདུན་ལ་ཡང་ཕྱག་འཚལ་ལོ། །སྟེང་དང་འོག་དང་བར་དག་དང༌། །ཕྱོགས་དང་ཕྱོགས་མཚམས་སུ་ཡང༌། །སྐུར་བཅས་སྐུར་ ༤༦༦༽ ནི་མེད་པ་ཡི། །མཆོད་རྟེན་རྣམས་ལའང་བདག་ཕྱག་འཚལ། །ཕྱག་བྱར་འོས་པ་ཐམསཅད་ལ། །ཞེས་སོགས་ཀྱིས་ཕྱག་འཚལ་ལོ།

མཆོད་ཡོན་མེ་ཏོག་བདུག་སྤོས་དང༌། །སྣང་གསལ་དྲི་ཆབ་ཞལ་ཟས་དང༌། །གདུག་དང་རྒྱལ་མཚན་རོལ་མོའི་སྒྲ་ །བླ་མའི་ཚོགས་དང་དཀོན་མཆོག་མཆོད། །འཇིག་རྟེན་ཁམས་ནི་མཐའ་ཡས་པར། ། བདག་པོས་ཡོངས་སུ་མ་བཟུང་བའི། །མཆོད་པའི་ཡོ་བྱད་ཅི་མཆིས་པ། །བློ་ཡིས་བླངས་ཏེ་དབུལ་བར་བགྱི། །རབ་དང་ཡིད་ལ་བྱུང་གྱུར་པའི། །མཆོད་པའི་སྤྲིན་གྱི་ཕུང་པོ་ནི། །མཁའ་དང་མཉམ་པ་དུ་མ་ཡིས། །ཡོན་ཏན་རྒྱ་མཚོ་སྲས་བཅས་མཆོད། །དེང་ནས་བྱང་ཆུབ་སྙིང་པོའི་བར། །བདག་གི་ལུས་དང་ལོངས་སྤྱོད་དང༌། ། དུས་གསུམ་རྒྱལ་བའི་དངོས་པོ་རྣམས། །གུས་པ་ཁྱེད་ལ་དབུལ་བར་བགྱི། །ཀུན་ནས་གཟིགས་པའི་སྤྱན་ལྡན་པའི། །ཡོན་གནས་དམ་པ་ཁྱོད་རྣམས་ཀྱིས། བདག་ལ་བརྩེ་བས་ཉེར་དགོངས་ནས། །༤༦༧༽ བདག་གི་འདི་དག་བཞེས་སུ་གསོལ། །དེ་ནས་དངོས་གཞི་སེམས་བསྐྱེད་པ་ནི། མཁའ་ཁྱབ་སེམས་ཅན་ལ་བྱམས་སྙིང་རྗེ་དྲག་པོ་དང་ལྡན་པས། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བ། སྐྱེ་བ་འདི་དང་སྐྱེ་བ་གཞན་དང་གཞན་དག་ཏུ། སྦྱིན་པའི་རང་བཞིན་དང་ཚུལ་ཁྲིམས་ཀྱི་རང་བཞིན་བསྒོམ་པའི་རང་བཞིན་གྱི་དགེ་བའི་རྩ་བ་ཅི་བགྱིས་པ་དང་བགྱིད་དུ་རྩལ་བ་དང་བགྱིད་པ་ལ་རྗེས་སུ་ཡི་རང་བའི་དགེ་བའི་རྩ་བ་དང༌། ཇི་ལྟར་སྔོན་གྱི་བདེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་རྣམས་དང་ས་ཆེན་པོ་ལ་བཞུགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པར་མཛད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་ ༤༦༨༽ ནས་བཟུང་སྟེ་ཇི་སྲིད་བྱང་ཆུབ་ཀྱི་སྙིང་པོ་ལམཆིས་ཀྱི་བར་དུ། བླ་ན་མེད་པ་ཡང་དག་པ་རྫོགས་པའི་བྱང་ཆུབ་ཆེན་པོར་སེམས་བསྐྱེད་པར་བགྱིའོ། སེམས་ཅན་མ་བསྒྲལ་བ་རྣམས་བསྒྲལ་བར་བགྱིའོ།

དབུགས་མ་ཕྱིན་པ་རྣམས་དབུགས་དབྱུང་བར་བགྱིའོ། ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་ཟློ་བར་བགྱིའོ། ཞེས་ལན་གསུམ་གྱི་སྨོན་སེམས་སྐྱེས་པར་ངེས་ཤེས་བྱ་ཞིང༌། དེའི་བསླབ་བྱ་རྣམས་ལ་འབད་དོ། སྤྲོ་ན། དེང་འདིར་བདག་ཚེ་འབྲས་བུ་ཡོད། །སོགས་ཀྱི་གཟེངས་བསྟོད་པ་ཡང་བྱ་ལ། བསྡུ་ན། བྱང་ཆུབ་སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེས་གྱུར་ཅིག་ །སྐྱེས་པ་ཉམས་པ་མེད་པར་ཡང༌། །གོང་ནས་གོང་ནས་འཕེལ་བར་ཤོག་ །ཅེས་སྨོན་ལམ་གདབ་བོ། དེ་ལྟར་སྨོན་སེམས་བསྐྱེད་ནས། ༈ འཇུག་པའི་ ༤༦༩༽ སྡོམ་པ་བླང་བ་ལ་ཡང་གསོལ་བ་གདབ་པ། འདུན་པ་གསོ་བ། མྱུར་དུ་བསྐུལ་བ། བར་ཆད་དང་མི་ལྡན་པར་ཁས་བླངས་ཤིང་བསླབ་པ་དངོས་ལེན་པ་རྣམས་ཀྱི་དང་པོ་ནི། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་རྣམས་ལས་བདག་བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་བླང་བར་ལེན་པར་འཚལ་གྱི། དེ་ལ་གནོད་པ་མ་མཆིས་ན་བདག་ལ་ཐུགས་བརྩེ་བའི་སླད་དུ་ཅུང་ཟད་གསན་ཅིང་རྩལ་བའི་རིགས་སོ། ཞེས་ལན་གསུམ་བརྗོད་དོ། གཉིས་པ་ནི། འདི་ལྟར་བདག་སེམས་ཅན་མ་བསྒྲལ་བ་བསྒྲལ་བ་དང༌། མ་གྲོལ་བ་རྣམས་འགྲོལ་བ་དང༌། དབུགས་མ་ཕྱིན་པ་རྣམས་དབུགས་དབྱུང་བ་དང་ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་ཟློ་བ་དང༌། སངས་རྒྱས་ཀྱི་གདུངརྒྱུན་མི་ཆད་པར་འདོད་ཅིང༌། དེདག་ལ་བདག་སེམས་བསྐྱེད་ ༤༧༠༽ པ་བརྟན་པ་དང་ཡིད་དམ་བརྟན་པར་བགྱིའོ། གསུམ་པ་ནི། རང་གི་ལུས་ལོངས་སྤྱོད་ཐམས་ཅད་མཆོད་པའི་མཎྜལ་དུ་འབུལ་ཞིང་གསོལ་བ་གདབ་སྟེ། དངོས་སུ་བཤམས་དང་ཡིད་ཀྱིས་སྤྲུལ། བདག་པོས་ཡོངས་སུ་མ་བཟུང་དང༌། བླ་ན་མེད་པའི་མཆོད་པའི་ཚོགས། ། མ་ལུས་བློ་ཡིས་བླངས་ཏེ་དབུལ། །བདག་གི་ལུས་དང་ལོངས་སྤྱོད་དང༌། །དུས་གསུམ་དགེ་བའི་དངོས་པོ་ཀུན། །མ་ལུས་དཀོན་མཆོག་སྤྱན་སྔར་འབུལ། །འགྲོ་བའི་སྐྱབས་གྱུར་འཚང་རྒྱ་ཤོག་

།ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བདག་ལ་བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་བླང་བར་མྱུར་དུ་རྩལ་དུ་གསོལ། ཞེས་ལན་གསུམ་བརྗོད་དོ། བཞི་པ་ནི། བདག་མིང་འདི་ཞེས་བགྱི་པ་སྨོན་པ་བྱང་ཆུབ་ཀྱི་མཆོག་ཏུ་སེམས་བསྐྱེད་པའི་བྱང་ཆུབ་སེམས་དཔའ་ལགས་ཤིང་བྱང་ཆུབ་སྨོན་ལམ་བཏབ་པ་ལགས་པས་ན། བྱང་ཆུབ་སེམས་དཔའ་ཐམས་ཅད་ཀྱི་བསླབ་ ༤༧༡༽ པའི་གཞི་དང༌། བྱང་ཆུབ་སེམས་དཔའ་རྣམས་ཀྱི་ཚུལ་ཁྲིམས་དེ་དག་སངས་རྒྱས་སངས་རྒྱས་དང་བྱང་ཆུབ་སེམས་དཔའ་རྣམས་ལས་བླང་བར་འཚལ་ལོ། ཞེས་ལན་གཅིག་བརྗོད་ལ། བླང་བ་ནི། མེད་སྣང་འཁྲུལ་བའི་སྡུག་བསྔལ་ལ་རྟག་ཏུ་སྤྱོད་པའི་སེམས་ཅན་རྣམས་སྒྲོལ་ཕྱིར་བདག་གིས་བྱང་ཆུབ་སེམས་དཔའི་ཚུལ་ཁྲིམས་བླང་ནས་བསྲུང་སྟེ་སངས་རྒྱས་ཐོབ་པར་བྱ་སྙམ་པ་རྩེ་གཅིག་པས། བདག་མིང་འདི་ཞེས་བགྱི་བ། ཕྱོགས་བཅུའི་བདེ་གཤེགས་པ་དང་ས་ཆེན་པོ་ལ་བཞུགས་པའི་བྱང་ཆུབ་སེམས་དཔའ་ཐམས་ཅད་ལ་གསོལ་་བར་འཚལ་ཏེ། དེ་དག་གི་སྤྱན་སྔར་བྱང་ཆུབ་སེམས་དཔའི་བསླབ་པའི་གཞི་ཐམས་ཅད་དང༌། བྱང་ཆུབ་སེམས་དཔའི་ཚུལ་ཁྲིམས་ཐམས་ཅད་དེ། སྡོམ་པའི་ཚུལ་ཁྲིམས་དང་དགེ་བའི་ཆོས་སྡུད་པ་དང་སེམས་ཅན་གྱི་དོན་བྱ་བའི་ཚུལ་ཁྲིམས་གང་ལ་སློབ་པའི་བྱང་ཆུབ་སེམས་དཔའ་རྣམས་ཀྱི་བསླབ་པ་དང༌། མ་བྱོན་པའི་བྱང་ཆུབ་སེམས་དཔའ་ཐམས་ཅད་སློབ་པར་འགྱུར་བ་དང༌། ཕྱོགས་བཅུ་ན་ད་ལྟ་བྱུང་ ༤༧༢༽ བའི་བྱང་ཆུབ་སེམས་དཔའ་ཐམས་ཅད་ད་ལྟ་སློབ་པའི་བྱང་ཆུབ་སེམས་དཔའི་བསླབ་པའི་གཞི་ཐམས་་ཅད་དང༌། བྱང་ཆུབ་སེམས་དཔའི་ཚུལ་ཁྲིམས་ཐམས་ཅད་དེ། སྡོམ་པའི་ཚུལ་ཁྲིམས་དང་དགེ་བའི་ཆོས་སྡུད་པ་དང་སེམས་ཅན་གྱི་དོན་བྱ་བའི་ཚུལ་ཁྲིམས་དེ་ཐམས་ཅད་བདག་གིས་ཡང་དག་པར་བླང་ངོ༌། ཞེས་ལན་གསུམ་གྱི་འཇུག་པ་བྱང་སེམས་ཡོངས་སུ་རྫོགས་པ་སྔར་མ་ཐོབ་པ་ཐོབ་ཅིང༌། ཐོབ་པས་གསོ་སྦྱོང་དུ་འགྱུར་བས།

དེ་ལྟར་ངེས་ཤེས་བསྐྱེད་པར་བྱའོ། མཇུག་ཆོག་མཁྱེན་པར་གསོལ་ཞིང་སྨོན་ལམ་གདབ་པ་ནི། བདག་བྱང་ཆུབ་སེམས་དཔའ་མིང་འདི་ཞེས་བགྱི་བས། བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་བླངས་པ་ལ། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་དཔང་དུ་གྱུར་པར་ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་མུ་མེད་པ་དག་ཏུ་བཞུགས་པའི་འཕགས་པའི་མཆོག་ལྐོག་ཏུ་གྱུར་གྱུར་ཀྱང་ལྐོག་ཏུ་མ་གྱུར་བའི་ཐུགས་མངའ་བ་ཐམས་ཅད་ལ་མཁྱེན་པར་གསོལ། ༤༧༣༽ ཞེས་ལན་གསུམ་བརྗོད། ཕྱོགས་བཅུའི་རྒྱལ་བ་དེ་དག་ཐམས་ཅད་བདག་གི་སྡོམ་པའི་དཔང་པོ་ལྟ་བུར་མཛད་པར་མོས་ཤིང༌། ལས་ཅི་ལ་ཐུག་ཀྱང་སྡོམ་པ་ལས་མི་འདའ་བར་བྱའོ། བྱང་ཆུབ་སེམས་དང་མི་འབྲལ་ཞིང༌། །བྱང་ཆུབ་སྤྱོད་ལ་གཞོལ་བ་དང༌། །སངས་རྒྱས་རྣམས་ཀྱིས་ཡོངས་བཟུང་སྟེ། །བདུད་ཀྱི་ལས་རྣམས་སྤོང་བར་ཤོག་ །དངོས་འབྱོར་ཡིད་སྤྲུལ་མཆོད་པའི་ཚོགས། །བྱང་ཆུབ་སེམས་ཀྱི་ཡོན་དུ་འབུལ། །བདག་དང་མཁའ་མཉམ་འགྲོ་བ་ཀུན། །བྱང་ཆུབ་མཆོག་ལ་སྤྱོད་པར་ཤོག་ །བྱང་ཆུབ་སེམས་དཔའ་རྣམས་ཀྱི་ནི། །འགྲོ་དོན་ཐུགས་ལ་དགོངས་འགྲུབ་ཤོག་ །མགོན་པོ་ཡིས་ནི་གང་དགོངས་པ། །སེམས་ཅན་རྣམས་ལ་བདེ་འབྱོར་ཤོག་ །ཅེས་སོགས་སྨོན་ལམ་རྒྱ་ཆེར་གདབ་བོ། རྒྱ་ཆེན་སྤྱོད་རྒྱུད་ཀྱི་བྱང་སྡོམ་ལེན་པའི་རིམ་པ། ཐུན་བར་པའི་ཉམས་ལེན་རྫོགས་སོ། ༈ སྨཽན་འཇུག་དོན་དམ་ཟུང་འཇུག་ཏུ་ཉམས་སུ་ལེན་ཐབས་ ༤༧༤༽ འགྲོ་མགོན་ཀླུ་གྲུབ་ཞབས་ཀྱིས་མཛད་པ་ལ། སྦྱོར་བ་ཚོགས་བསགས། དངོས་གཞི་སྐྱབས་སེམས་ཁྱད་པར་བ། རྗེས་བསྔོ་སྨོན་རྣམས་མཐར་ཆགས་སུ་སྟོན་པའི་ཉམས་ལེན་ཚིག་དོན་འདྲེ་བར་བྱ་སྟེ། ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་མུ་མེད་པ་ན་བཞུགས་པའི་བདེ་བཞིན་བཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང༌། དམ་པའི་ཆོས་དང༌། བྱང་ཆུབ་སེམས་དཔའི་དགེ་འདུན་ཆེན་་པོ་དང་བཅས་པ་ཐམས་ཅད་ལ་ཕྱག་འཚལ་ལོ།

སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བ་ཐོག་མ་དང་ཐ་མ་མཆིས་པའི་འཁོར་བ་ན་འཁོར་བའི་ཚེ། ལུས་དང་ངག་དང་ཡིད་ཀྱིས་སངས་རྒྱས་དང་ཆོས་དང་དགེ་འདུན་དང་ཕ་མ་དང་སེམས་ཅན་དག་ལ་སྡིག་པ་མི་དགེ་བའི་ལས་བགྱིས་པ་དང་བགྱིད་དུ་སྩལ་བ་དང་བགྱིད་པ་ལ་རྗེས་སུ་ཡི་རང་བ་ཅི་མཆིས་པ་དེ་དག་ཐམས་ཅད་གཅིག་ཏུ་བསྡུས་ཤིང་བསྡོམས་ ༤༧༥༽ ཏེ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་སྔར་བླ་ན་མེད་པས་སོ་སོར་བཆགས་སོ། མི་འཆབ་བོ། སླན་ཆད་འདི་ལྟ་བུ་མི་བགྱིད་དོ། སངས་རྒྱས་དང་བྱང་ཆུབ་སེམས་དཔའ་ཐམས་ཅདབདག་ལ་དགོངས་སུ་གསོལ། ཇི་ལྟར་སངས་རྒྱས་བཅོམ་ལྡན་འདས་རྣམས་ཀྱིས་བསོད་ནམས་ཀྱི་རྗེས་སུ་ཡི་རང་བ་བླ་ན་མེད་པ་ཐུགས་ཆུང་བ་དེ་བཞིན་དུ། བདག་མིང་འདི་ཞེས་བགྱི་བས་ཀྱང༌། སངས་རྒྱས་དང་བྱང་ཆུབ་སེམས་དཔའ་དང་རང་སངས་རྒྱས་དང་འཕགས་པ་ཉན་ཐོས་ཐམས་ཅད་དང༌། འགྲོ་བ་མ་ལུས་པའི་བསོད་ནམས་ཐམས་ཅད་ལ་རྗེས་སུ་ཡི་རང་ངོ༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས་སངས་རྒྱས་ཀྱི་གདུང་རྒྱུན་མི་ཆད་པར་བྱ་བའི་སླད་དུ་དུས་འདི་ནས་བཟུང་སྟེ་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ། ཡང་དག་པར་རྫོགས་པའི་སངས་རྒྱས་རྐང་རྐང་གཉིས་ཀྱི་གཙོ་ལ་སྐྱབས་སུ་ ༤༧༦༽མཆི་སྟེ། ཐུགས་རྗེ་ཆེན་པོ་དང་ལྡན་པ་ཐམས་ཅད་མཁྱེན་པ་ཐམས་ཅད་གཟིགས་པ་འཇིགས་པ་ཐམས་ཅད་དང་བྲལ་བ་སྐྱེས་བུ་ཆེན་པོ་སྐྱེས་བུ་ཁྱུ་མཆོག་བསམ་གྱིས་མི་ཁྱབ་པའི་སྐུ་བླ་ན་མེད་པའི་སྐུ་ཆོས་ཀྱི་སྐུ་མངའ་བ་ལ་སྐྱབསསུ་ལམཆིའོ། ཆོས་འདོད་དང་བྲལ་བའི་མཆོག་ལ་སྐྱབས་སུ་མཆི་སྟེ། བླ་ན་མེད་པའི་བདེ་བཞིན་བཤེགས་པ་ལ་མངའ་བ་ཞི་བ་ཆོས་ཀྱི་སྐུ་སོ་སོ་རང་གི་རིག་པ་སྐྱབས་སུ་མཆིའོ། དགེ་འདུན་འདུལ་བའི་ཚོགས་ཀྱི་མཆོག་ལ་སྐྱབས་སུ་འཆི་སྟེ། ཕྱོགས་བཞིའི་འཕགས་པ་ཕྱིར་མི་ལྡོག་པའི་བྱང་ཆུབ་སེམས་དཔའ་ཆེན་པོའ་དགེ་འདུན་ལ་སྐྱབས་སུ་མཆིའོ།

སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས་དུས་འདི་ནས་བཟུང་སྟེ་བྱང་ཆུབ་ཀྱི་སྙིང་པོ་ལ་གནས་ཀྱི་བར་དུ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ། །དུས་ཇི་ལྟ་བ་དང་སྟོབས་ཅི་མཆིས་པ་བཞིན་དུ་ ༤༧༧༽ བདག་འབུལ་ཞིང་མཆིས་ན། མགོན་པོ་ཐུགས་རྗེ་ཆེན་པོ་དང་ལྡན་པ་དག་ །བདག་བཞེས་སུ་གསོལ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་ལྟར་སྔོན་གྱི་བདེ་བཞིན་བཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དག་ སྔོན་བྱང་ཆུབ་སེམས་དཔའི་སྤྱོད་པ་སྤྱད་པའི་ཚེ། སེམས་ཅན་ཐམས་ཅད་སྒྲོལ་བ་དང་སེམས་ཅན་ཐམས་ཅད་འགྲོལ་བ་དང་སེམས་ཅན་ཐམས་ཅད་དབུགས་དབྱུང་བ་དང་སེམས་ཅན་ཐམས་ཅད་མྱ་ངན་ལས་ཟློ་བ་དང་སེམས་ཅན་ཐམས་ཅད་ཐམས་ཅད་མཁྱེན་པའི་ཡེ་ཤེས་ལ་འགོད་པའི་སླད་དུ། ཇི་ལྟར་བླ་ན་མེད་པ་ཡང་དག་པ་རྫོགས་པའི་བྱང་ཆུབ་ཏུ་ཐུགས་བསྐྱེད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ། སེམས་ཅན་ཐམས་ཅད་སྒྲོལ་བ་དང་སེམས་ཅན་ཐམས་ཅད་འགྲོལ་བ་དང་སེམས་ཅན་ཐམས་ཅད་དབྱུགས་དབྱུང་བ་དང་སེམས་ཅན་ཐམས་ཅད་ཡོངས་སུ་མྱ་ངན་ལས་ཟློ་བ་དང་སེམས་ཅན་ཐམས་ཅད་ཐམས་ཅད་མཁྱེན་པའི་ཡེ་ཤེས་ལ་འགོད་ ༤༧༨༽པའི་སླད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། ༈ ཇི་ལྟར་སྔོན་གྱི་སངས་རྒྱས་བཅོམ་ལྡན་འདས་རྣམས་དང་བྱང་ཆུབ་སེམས་དཔའ་ཆེན་པོ་དེ་དག་གིས། དངོས་པོ་ཐམས་ཅད་དང་བྲལ་བ་ཕུང་པོ་དང་ཁམས་དང་སྐྱེ་མཆེད་དང་གཟུང་བ་དང་འཛིན་པ་རྣམ་པར་སྤངས་པ། ཆོས་བདག་མེད་པ་མཉམ་པ་ཉིད་ཀྱི་རང་གི་སེམས་གདོད་ནས་མ་སྐྱེས་པ་སྟོང་པ་ཉིད་ཀྱི་བྱང་ཆུབ་ཀྱི་སེམས་བསྐྱེད་པར་བགྱིའོ། ཇི་ལྟར་སྔོན་གྱི་བདེ་བཞིན་བཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས།

བདུད་དཔུང་དང་བཅས་པ་མཐའ་ ༤༧༩༽ དག་ཕམ་པར་མཛད་དེ་ཉིད་མངོན་པར་རྫོགས་པར་སངས་རྒྱས་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་བདུད་དཔུང་དང་བཅས་པ་མཐའ་དག་ཕམ་པར་བགྱིས་ཏེ། བདག་མངོན་པར་རྫོགས་པར་ཚངས་རྒྱ་བར་བགྱིའོ། ཇི་ལྟར་སྔོན་གྱི་བདེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་དེ་དག་གིས། ཉིད་མངོན་པར་རྫོགས་པར་སངས་རྒྱས་ནས་ཆོས་ཀྱི་འཁོར་ལོ་བསྐོར་བ་དེ་བཞིན་དུ། བདག་མིང་འདི་ཞེས་བགྱི་བས་ཀྱང༌། བདག་ཉིད་མངོན་པར་རྫོགས་པ་འཚང་བརྒྱས་ནས་ཆོས་ཀྱི་འཁོར་ལོ་བསྐོར་བར་བགྱིའོ། ཇི་ལྟར་སྔོན་གྱི་བདེ་བཞིན་གཤེགས་པ་དགྲ་བཅོམ་པ་ཡང་དག་ཡང་དག་པར་རྫོགས་པར་སངས་རྒྱས་དེ་དག་གིས། ཉིད་མངོན་པར་རྫོགས་པར་སངས་རྒྱས་ནས་ཚོགས་ཡོངས་སུ་བསྡུས་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང༌། བདག་མངོན་པར་རྫོགས་པར་ ༤༨༠༽

འཚང་རྒྱས་ནས་ཚོགས་ཡོངས་སུ་བསྡུ་བར་བགྱིའོ། བྱང་ཆུབ་མཆོག་གི་སེམས་རབ་བསྐྱེད་བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ སྐྱབས་འགྲོ་སེམས་བསྐྱེད་འདི་ཡན་ཆད་ལན་གསུམ་སུ་བྱའོ། རྗེས་བསྔོ་བ་སྨོན་ལམ་ནི། བདག་གིས་བྱང་ཆུབ་ཏུ་སེམས་བསྐྱེད་པའི་དགེ་བ་འདི་དང༌། གཞན་ཡང་བདག་གིས་བསོད་ནམས་ཅིང་ཟད་བགྱིད་པ་དང་བགྱིད་པར་འགྱུར་བ་དེ་དག་ཐམས་ཅད། ཕ་མ་ལ་སོགས་པའི་སེམས་ཅན་ཐམས་ཅད་དང་བདག་གི་དོན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོའོ། བདག་གི་བསོད་ནམས་འདིས་ཕ་མ་ལ་སོགས་པའི་སེམས་ཅན་མ་སྒྲལ་བ་རྣམས་བདག་གིས་བསྒྲལ་ལོ། མ་གྲོལ་བ་རྣམས་བདག་གིས་གྲོལ་ལོ། དབུགས་མ་ཕྱིན་པ་རྣམས་དབུགས་དབྱུང་བར་བགྱིའོ། ཡོངས་སུ་མྱ་ངན་ལས་མ་འདས་པ་རྣམས་ ༤༨༡༽ ཡོངས་སུ་མྱ་ངན་ལས་བཟླའོ། མངོན་པར་རྫོགས་པར་འཚང་མ་རྒྱས་པ་རྣམས་མངོན་པར་རྫོགས་པར་འཚང་རྒྱ་བར་བགྱིའོ། སྐྱབས་མ་མཆིས་པ་དང་གནས་མ་མཆིས་པ་དང་དཔུང་གཉེན་མ་མཆིས་པའི་འཇིག་རྟེན་གྱི་སྐྱབས་དང་གནས་དང་དཔུང་གཉེན་དུ་གྱུར་ཅིག་ དེ་ནས་བདག་སྦྱིན་པ་སྩོལ་བ་དང་ཚུལ་ཁྲིམས་བསྲུང་བ་དང་བཟོད་པ་བསྒོམ་པ་དང་བརྩོན་འགྲུས་རྩོམ་པ་དང་བསམ་གཏན་ལ་མཉམ་པར་བཞག་པ་དང་ཤེས་རབ་རྣམ་པར་སྤྱོད་པ་དང་ཐབས་མཁས་པ་ལ་སློབ་པ་གང་ཅི་ཡང་རུང་སྟེ། དེ་དག་ཐམས་ཅད་སེམས་ཅན་ཐམས་ཅད་ཀྱི་དོན་དང་ཕན་པ་དང་བདེ་བའི་སླད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་བརྩམས་ཏེ། འདས་དང་མ་འོངས་པ་དང་ད་ལྟར་བྱང་ཆུབ་སེམས་དཔའ་ཆེན་པོ་སྙིང་རྗེ་ཆེན་པོ་དང་སྡན་པ་ཐེག་པ་ཆེན་པོ་ལ་ཡང་དག་པར་ཞུགས་པ། ས་ཆེན་པོ་ལ་ཡང་དག་པར་གནས་པ་རྣམས་ཀྱི་རྗེས་སུ་ ༤༨༢༽ མཐུན་པར་འཇུག་གོ་ འཕགས་པ་དག་ བདག་བྱང་ཆུབ་སེམས་དཔའ་ལགས་ཀྱི། བྱང་ཆུབ་སེམས་དཔའ་ལགས་པར་བཟུང་དུ་གསོལ།

ས་དང་ཆུ་དང་མེ་དང་རླུང་རྩི་དང་ནགས་ཀྱི་ཤིང་ལྟ་བུར། རྟག་ཏུ་སྲོགཆགས་ཐམས་ཅད་ཀྱི། འདོད་རྒུ་དཔག་མེད་སྤྱོད་པར་ཤོག་ །མཐོང་བ་དང་ནི་རིག་པ་དང༌། །ཐོས་པ་དང་ནི་དྲན་པས་ཀྱང༌། །བདག་ནི་སེམས་ཅན་ཐམས་ཅད་ཀྱི། །ནད་རྣམས་གསོ་བར་བགྱིད་གྱུར་ཅིག་ །དགེ་བ་རྒྱ་ཆེན་གྱུར་པ་འདི་ཡིས་ནི། །འགྲོ་བའི་ནང་ནས་རང་བྱུང་སངས་རྒྱས་ཤོག་ སྔོན་གྱི་རྒྱལ་བ་རྣམས་ཀྱིས་མ་བསྒྲལ་བའི། །སྐྱེ་དགུའི་ཚོགས་རྣམས་བདག་གིས་སྒྲོལ་བར་ཤོག་ །ནམ་མཁའི་མཐར་ཐུག་གྱུར་པའི་ཇི་ཙམ་པ། །སེམས་ཅན་མ་ལུས་མཐའ་ཡང་དེ་བཞིན་་ཏེ། །ཇི་ཙམ་ལས་དང་ཉོན་མོངས་མཐར་གྱུར་པ། །བདག་གི་སྨོན་ལམ་མཐའ་ཡང་དེ་ཙམ་མོ། །ཞེས་པའི་མཐར། སེམས་བསྐྱེད་ཡུལ་སྐྱེད་བྱ་སྐྱེད་བྱེད་དུ་འཛིན་པ་མི་རྟོག་པ་སྒྱུ་མ་མཁན་གྱི་སྤྲུལ་ ༤༨༣༽ པའི་གཟུགས་བརྙན་དེ་ཐམས་ཅད་རྦ་རླབས་ཆུར་ཞི་བའི་ཆུ་འཛིན་མཁའ་ལ་ཐིམ་པ་ལྟ་བུའི་ངང་ནས་ཟབ་ཞི་སྤྲོས་བྲལ་གྱི་ཀློང་དུ་མཉམ་པར་འཇོག་པ་ནི་དོན་དམ་བྱང་ཆུབ་སེམས་ཀྱི་ཉམས་ལེན་ཡང་དག་པ་ཉིད་དང༌། སེམས་གསུམ་ཀུན་གྱི་མཐར་ཐུག་འདིར་འདུ་བ་ལ་རྒྱུན་ཆད་མེད་པར་བརྩོན་པའི་རང་མདངས་སྙིང་རྗེ་སྒྱུ་མའི་རོལ་པས་མཁའ་མཉམ་གྱི་ཕྲིན་ལས་རླབས་པོ་ཆེ་ཡོངས་སུ་སྤྲོའོ། བྱང་ཆུབ་སེམས་གསུམ་གྱི་ཉམས་ལེན་སྒྲིབ་ཆགས་ཀྱི་ངག་འདོན་འདི་དག་མདོ་དང་བསྟན་བཅོས་རྩོད་མེད་ཀྱི་གཞུང་ལས་ཇི་ལྟར་བྱུང་བ་རྣམས་ལག་ཏུ་བླངས་བདེ་བའི་ཕྱིར་མཐར་ཆགས་སུ་བཀོད་པ་མ་གཏོགས། རང་བཟོ་དང་བཅོས་སླད་ཀྱིས་མ་སླད་ཀྱིས་མ་ནོགས་པ་འདི་ཡང་རྒྱལ་མཆོག་བཟང་པོའི་བཀའ་ཇི་ལྟ་བར། བྱང་སེམས་ལ་མོས་པའི་བཙུན་པ་རང་གྲོལ་བས་ཡི་གེའི་ལམ་དུ་སྣང་བར་བགྱིས་པའི་དགེ་བས་ ༤༨༤༽ མཁའ་ཁྱབ་འགྲོ་ཀུན་བྱང་ཆུབ་མཆོག་ལ་འཁོད་པར་གྱུར་ཅིག་ ཤུ་བྷཾ། 1$10002501$1000180 1$1000180 1$1000180 