.*༡༽ 

༄། ཐེག་ཆེན་ཤིང་རྟའི་སྲོལ་གཉིས་ལས་ཇི་ལྟར་བྱུང་བའི་བྱང་ཆུབ་སེམས་སྐྱེད་འབོགས་ཆོག་ཐར་པའི་གྲུ་གཟིངས་བཞུགས་སོ། ༢༽ན་མ་སརྦ་བུདྡྷ་བོ་དྷི་སཏཱ་བྷྱཿ གང་གི་ཐུགས་བསྐྱེད་སྨོན་ལམ་མཐུ་ཡིས་ཁམས་གསུམ་འགྲོ་བ་མ་ལུས་རྣམས། སྲིད་དང་ཞི་བའི་མཐའ་ལས་སྐྱོབས་ཅིང་བླ་ན་མེད་པའི་བྱང་ཆུབ་ཆེར། འགོད་མཛད་སྟོན་པ་ཐུགས་རྗེའི་བདག་དང་དེ་སྲས་པར་བཞུགས་འཕགས་མཆོག་ཚོགས། བདག་དང་མཐའ་ཡས་ཕ་མར་གྱུར་ཀུན་ཕྱག་འཚལ་སྐྱབས་སུ་ཉེ་བར་མཆི། ལམ་དམན་ལམ་ལོག་ལམ་གོལ་གྱི། ཉོ་ཞོ་ ༣༽ལས་བཟློག་ཡང་དག་ལམ། རྒྱལ་རྣམས་བགྲོད་པ་གཅིག་པའི་མཆོག བྱང་སེམས་རིན་ཆེན་བསྐྱེད་བྱེད་བཤད། ཕྱོགས་བཅུ་དུས་བཞིར་བྱོན་བཞུགས་རྒྱལ་བ་ཀུན། རིན་ཆེན་བྱང་ཆུབ་སེམས་ཀྱི་ལམ་བཟང་ལ། བརྟེན་ནས་གོ་འཕང་མཆོག་རབ་བརྙེས་མཛད་ན། ཐར་འདོད་སྐལ་བཟང་འདི་ལ་ཉེར་བརྩོན་རིགས། གང་ཞིག་སྐལ་བ་དང་བསོད་ནམས་ཀྱིས་མངོན་པར་མཐོ་བ་ཐེག་ཆེན་གྱི་རིགས་ངེས་པའི་དད་ལྡན་བྱང་ཆུབ་ཀྱི་མཆོག་ཏུ་སེམས་ ༤༽བསྐྱེད་པ་དོན་དུ་གཉེར་བདག་འོངས་པ་གྱུར་པ་ན། དེ་དག་བླ་མེད་བྱང་ཆུབ་ཀྱི་ལས་ལ་དཀྲི་བའི་ཕྱིར་ ཐེག་པ་ཆེན་པོའི་རྣམ་འདྲེན་དུ་འོས་པའི་དགེ་བའི་བཤེས་གཉེན་དེས། གནས་ཁང་གཙང་དཀོན་མཆོག་གི་རྟེན་ཇི་ཙམ་འཛོམ་ཞིང་བཟང་བ་དང༌། མཐར་ཡང་བཅོམ་ལྡན་འདས་ལ་ཉེ་བའི་སྲས་ཀྱིས་བསྐོར་བའི་བྲིས་སྐུ་ཙམ་ནི་མེད་མི་རུང་ཞིང༌། དེའི་སྤྱན་སྔར་མཆོད་པའི་ཡོ་བྱད་ཀྱང་བཟང་ཞིང་རྒྱས་པར་གཤམས་ཏེ། དེ་ནི་བྱང་ཆུབ་ཀྱི་སེམས་རིན་པོ་ཆེ་སྐྱེ་བའི་རྒྱུ་རྐྱེན་རྟེན་འབྲེལ་ཡིན་ཕྱིར། སྔོན་ཇོ་བོ་རྗེ་དཔལ་ལྡན་ཨ་ཏི་ཤ་ལ་བོད་སྟོན་མང་པོས་སེམས་བསྐྱེད་ ༥༽མཉེས་པར། མཆོད་པ་ངན་པ་འདི་འདྲས་བྱང་སེམས་རྒྱུད་ལ་མི་སྐྱེ་གསུངས་ཏེ། ལན་གསུམ་གྱི་བར་དུ་མཆོད་པ་དཔངས་བསྟོད་དགོས་པ་བྱུང་བའི་ལོ་རྒྱུས་བཞིན། མཆོད་རྫས་བཟང་ཞིང་བཀོད་པའི་ཁྱད་པར་ཕུན་སུམ་ཚོགས་པར་བྱ།

བྱང་སྡོམ་གྱི་ཆོ་གའི་ཕྱག་བཞེས་ལ་ལར་འདི་སྐབས་སུ་བར་ཆད་ཞི་ཞིང་ཚོགས་རྫོགས་ཕྱིར་གཏོར་མ་ཡང་ཅི་འབྱོར་བཤམ་དང་འབུལ་བའི་ཚུལ་གསུང་པ་ཡོད་མོད་ཀྱི། དེ་ལྟར་བྱ་བར་སྤྲོ་ནའང་དེ་ཀའི་ལུགས་བཞིན་བྱར་རུང་མོད་ཀྱང༌། འདིར་ནི་ཤིང་རྟའི་སྲོལ་གཉིས་ཀ་མདོ་ལུགས་ཡིན་ཕྱིར་གཏོར་མ་མེད་པའི་ལུགས་ལྟར་བྱས་པ་ཡིན་ཞིང༌། གང་ལྟར་ཡང༌། སློབ་དཔོན་དུ་འོས་པའི་དགེ་བའི་བཤེས་གཉེན་དེ་ཉིད་ཆོས་ཀྱི་ཁྲི་སྟན་བཟང་པོ་ ༦༽ལ་འཁོད་པའི་དྲུང་ན། སེམས་བསྐྱེད་པར་འདོད་པའི་སློབ་མ་རྣམས་གུས་ཕྱག་དགུང་བྲུགས་སྔོན་དུ་བཏང་ལ་དངོས་པོ་དག་པའི་མེ་ཏོག་དང་བྱང་ཆུབ་ལ་ཉེ་བར་དམིགས་པའི་དད་པ་དང་བཅས་པའི་མདུན་དུ་སུས་བཙུག་ཐལ་སྦྱར་གྱིས་འདུག་པ་ལ། དགེ་བའི་བཤེས་གཉེན་མཆོག་དཔེ་འཇམ་ཞིང་བརྡ་འཕྲོད་པའི་ངག་གིས་འདི་སྐད་འདོམས་པར་བྱའོ། ༈ ཨེ་མ། སྐལ་བ་བཟང་པོ་དང་ལྡན་པའི་རིགས་ཀྱི་བུ་དང་བུ་མོ་རྣམས། བྱང་ཆུབ་ཀྱི་མཆོག་ཏུ་སེམས་བསྐྱེད་པར་འདོད་པ་ནི་ཤིན་ཏུ་ཡང་ངོ་མཚར་གྱི་མཆོག་དང་རབ་དང་ཕུལ་དུ་གྱུར་པ་ཉིད་ཡིན་ཏེ། དེ་ཅིའི་ཕྱིར་ཞེ་ན་གནས་སྐབས་སུ་འཇིག་རྟེན་དང་འཇིག་རྟེན་ལས་འདས་པའི་བདེ་ལེགས་ཀྱི་ཡོན་ཏན་མཐའ་དག་བྱང་ཆུབ་ཀྱི་ ༧༽ སེམས་རིན་པོ་ཆེ་ལས་འབྱུང་བ་དང༌། མཐར་ཐུག་བླ་ན་མེད་པ་རྫོགས་སངས་རྒྱས་ཀྱི་གོ་འཕང་ཐོབ་པ་ཡང་འདི་ཁོ་ནས་ལ་རག་ལས་པའི་ཕྱིར་ན། མངོན་པར་མཐོ་བ་དང་ངེས་པར་ལེགས་པའི་ཡོན་ཏན་མཐའ་དག་བྱང་ཆུབ་ཀྱི་སེམས་རིན་པོ་ཆེའི་ནུས་པ་དང་ཕན་ཡོན་ལས་བྱུང་བ་སྟེ། ཇི་ལྟར་འཇིག་རྟེན་གྱི་ཁམས་སུ་འཁོར་ལོས་བསྒྱུར་བའི་རྒྱལ་པོ་རྒྱལ་སྲིད་རིན་པོ་ཆེ་སྣ་བདུན་དང་ལྡན་ཞིང་སྟོང་ཁམས་ཁ་ལོ་བསྒྱུར་ནུས་པ་དང༌། ལྷའི་རྒྱལ་པོ་ཚངས་པ་བརྒྱ་བྱིན། ཀླུའི་དབང་པོ་འཇིག་རྟེན་བདེ་བར་སྐྱོང་བ་ཐམས་ཅད་དང༌། མིའི་ནང་ན་རྒྱལ་རིགས་ཆེ་ཞིང་མཐོ་བ་དག་དང༌། བྲམ་ཟེའི་རིགས་ཤིང་པཱ་ལ་ཆེན་པོ་ལྟ་བུ་དང༌།

ཁྱིམ་བདག་བསོད་ནམས་དང་ ༨༽འབྱོར་པས་མངོན་པར་མཐོ་བ་ཐམས་ཅད་བྱང་ཆུབ་ཀྱི་སེམས་རིན་པོ་ཆེའི་ཕན་ཡོན་ལས་བྱུང་བ་འབའ་ཞིག་ཡིན་པ་དང༌། གཞན་ཡང་ཡིད་བཞིན་གྱི་ནོར་བུ་དང༌། དཔག་བསམ་གྱི་ཤིང༌། བདུད་རྩིའི་ཆུ། རིན་པོ་ཆེའི་གཏེར་ཁུངས། མ་རྨོས་པའི་ལོ་ཏོག ནད་སེལ་བའི་སྨན་མཆོག་ལ་སོགས་འཇིག་རྟེན་གྱི་དཔལ་ཡོན་ཇི་སྙེད་པ་ཡང་རྒྱལ་བ་སྲས་བཅས་རྣམས་ཀྱི་བྱང་ཆུབ་ཀྱིས་སེམས་མཆོག་བསྐྱེད་པའི་མཐུ་བྱིན་ལས་བྱུང་བ་ཡིན་ཏེ། རྒྱལ་ཡུམ་ཤེར་ཕྱིན་གྱི་མདོ་ལས། བྱང་ཆུབ་སེམས་དཔའ་འཇིག་རྟེན་ན་ཡོད་ན་ལྷ་དང་མིའི་འཇིག་རྟེན་ཡོད་དོ། རྒྱལ་རིགས་ཆེ་ཞིང་མཐོ་བ་དང༌། བྲམ་ཟེ་དང་ཁྱིམ་བདག་ཆེ་ཞིང་མཐོ་བ་རྣམས་འཇིག་རྟེན་ན་ཡོད་དོ། གསེར་དང་དངུལ་དང་ ༩༽བཻཌཱུརྻ་ལ་སོགས་པ་རིན་པོ་ཆེ་ཐམས་ཅད་འཇིག་རྟེན་ན་ཡོད་དོ། ཅེས་གསུང་པ་བཞིན་དང༌། བྱང་ཆུབ་སེམས་དཔའ་གཅིག་ཁོ་ན་བཞུགས་པའིཡུལ་ཁམས་གང་ན་བ་དེར་ནད་ངང་མཚོན་དང་མུ་གེ་སོགས་ཀྱི་ཉེས་པ་མི་འབྱུང་ཞིང༌། འབྱུང་པོ་ཤ་ཟ་མི་མ་ཡིན་གྱི་འཚེ་བ་ཡང་མི་འབྱུང་བ་ཉིད་དེ། འོ་སྐོལ་གྱི་སྟོན་པ་འདི་རྒྱལ་པོ་བྱམས་པའི་སྟོབས་སུ་སྐྱེ་བ་བཞེས་ནས་བཞུགས་པའི་ཡུལ་ཁམས་སུ་གནོད་སྦྱིན་ཤ་ཟ་སྤུན་ལྔས་འཚོ་བར་མ་ནུས་པའི་སྐྱེས་རབས་རྣམ་ཐར་ལྟ་བུའི་ཡོན་ཏན་འབྱུང་བ་ལགས་པ་དང༌། ཐུན་མོང་མ་ཡིན་པ་ངེས་པར་ལེགས་པའི་སངས་རྒྱས་ཀྱི་རྒྱུ་དང་ས་བོན་ནི་འདི་ཁོ་ན་ལས་གཞན་པ་གང་གིས་ ༡༠༽ཀྱང་མི་འགྲུབ་སྟེ། སྤྱོད་འཇུག་ལས། དགེ་བ་བདག་གཞན་ཀུན་ཆུ་ཤིང་པོ་བཞིན། འབྲས་བུ་བསྐྱེད་ནས་ཟད་པར་འགྱུར་མོད་ཀྱི། བྱང་ཆུབ་སེམས་ཀྱི་ལྗོན་ཤིང་རྟག་པར་ཡང༌། འབྲས་བུ་འབྱིན་པ་མི་ཟད་འཕེལ་བར་འགྱུར། ཞེས་སོགས་དང༌། སྡོང་པོ་བཀོད་པར་ཡང༌། རིགས་ཀྱི་བུ། བྱང་ཆུབ་ཀྱི་སེམས་ནི་སངས་རྒྱས་ཀྱི་ཆོས་ཐམས་ཅད་བསྐྱེད་པའི་ས་བོན་ལྟ་བུའོ། ཞེས་སོགས་མཐའ་ཡས་པར་གསུངས་ཕྱིར། ཁྱེད་ཅག་ལ་འདི་ལྟ་བུ་བསྐྱེད་པར་འདོད་པའི་བློ་ཡོད་པ་ཡང་སྔོན་གྱི་ཚེ་རབས་མང་པོ་ནས་ཚོགས་གཉིས་བསགས་པའི་འབྲས་བུ་ཡིན་ལ།

དེ་ལྟར་མ་ཡིན་ན་བྱང་ཆུབ་ཀྱི་སྒྲ་དང་མིང་ཙམ་ཐོས་པར་ཡང་ཤིན་རུ་དཀའ་བར་གསུངས་ནས། ཁྱེད་རྣམས་ ༡༡༽བསོད་ནམས་ཀྱི་མཐུ་དང་སྐལ་བ་བཟང་བར་གདོན་མི་ཟ་བ་ཉི་དང༌། བྱང་ཆུབ་ཀྱི་སེམས་དེ་ཡང་རྒྱུ་མེད་པ་ལས་མི་སྐྱེ་བས་ན་རྒྱུ་ཚོགས་ཚང་དགོས་ཏེ། རྒྱུ་ནི་བཀའ་བསྟན་བཅོས་རྣམས་ལས་གསུངས་ཚུལ་དུ་མ་མཆིས་ཏེ། དེ་ཡང་འཕགས་པ་ཆོས་བཅུ་པའི་མདོ་ནས་རྒྱུ་བཞིར་གསུངས་པ་སྟེ། སེམས་བསྐྱེད་པའི་ཕན་ཡོན་མཐོང་བ་དང༌། དཀོན་མཆོག་ལ་དད་པ་དང༌། སེམས་ཅན་གྱི་སྡུག་བསྔལ་མཐོང་བས་སྙིང་རྗེ་བསྐྱེད་པ་དང༌། དགེ་བའི་བཤེས་གཉེན་གྱིས་ཡང་དག་པར་བསྐུལ་བ་དང་བཞིར་གསུངས། མགོན་པོ་བྱམས་པས་ནི། རིགས་ཕུན་སུམ་ཚོགས་པ། དགེ་བའི་བཤེས་ཀྱིས་ཟིན་པ། སེམས་ཅན་ལ་སྙིང་བརྩེ་བ། གཞན་དོན་ ༡༢༽སྤྱོད་པ་ན་འཁོར་བའི་སྡུག་བསྔལ་སོགས་ཀྱི་དཀའ་བ་བཟོད་པ་དང་བཞིར་ཡང་གསུང་པ། སློབ་དཔོན་ཆེན་པོ་ཞི་ལྷས་ནི། རྒྱལ་བའི་བྱིན་རླབས་ཀྱི་མཐུས་བྱང་ཆུབ་ཀྱི་རིགས་སད་པ་དང༌། དད་པ་དང་སྙིང་རྗེའི་སྟོབས་ཕུན་སུམ་ཚོགས་པ་དང་ལྡན་པ་ལ་བཞེད། སློབ་དཔོན་ཐོག་མེད་ཀྱིས་ནི་བྱང་ཆུབ་སེམས་དཔའི་སར་བཤད་པ་བཞིན། བྱང་ཆུབ་ཀྱི་རིགས་སུ་ངེས་པ་དགེ་བའི་བཤེས་ཀྱིས་ཟིན་པ། སྙིང་རྗེ་ཆེ་བ། སྡུག་བསྔལ་གྱི་དཀའ་བས་མི་འཇིགས་པ་སྟེ་རྒྱུ་བཞི་དང༌། བདེ་གཤེགས་ཀྱི་ཡོན་ཏན་ལ་མོས་པ། ཐེག་ཆེན་གྱི་ཆོས་ཐོས་པ། དམ་པའི་ཆོས་ནུས་པར་ཉེ་བར་མཐོང་བ། སེམས་ཅན་གྱི་ཉོན་མོངས་པས་མཐོང་བ་སྟེ་རྐྱེན་བཞི་དང༌། རང་དང་གཞན་གྱི་བསམ་པ་དང་རྒྱུ་དང་སྦྱོར་བའི་སྟོབས་དང་བཞི་སྟེ་ ༡༣༽བཅུ་གཉིས་ལ་བཞེད། ཇོ་བོ་ཆེན་པོ་ནི། རིགས་ཀྱི་ནུས་པ་སད་པ། དགེ་བའི་བཤེས་གཉེན་ལ་བརྟེན་ཅིང་དེ་ལ་སངས་རྒྱས་ཀྱི་འདུ་ཤེས་སྐྱེས་པ། བསོད་ནམས་ཀྱི་ཚོགས་རྒྱ་ཆེར་བསགས་པ་སྙིང་རྗེ་ཚད་མེད་དང་ལྡན་པ། དད་པ་ཁྱད་པར་ཅན་གྱི་སྟོབས་དང་ལྡན་པ། ཐེག་ཆེན་གྱི་སྐྱབས་འགྲོའི་སྡོམ་པ་དང་ལྡན་པ་སྟེ།

དེ་ལྟར་རྒྱུ་དྲུག་ཚང་དགོས་པར་བཞེད་ཅིང༌། དེ་ཐམས་ཅད་ཉེ་བར་བསྡུས་ན། བླ་མ་དང་དཀོན་མཆོག་ལ་དད་པ། ཁམས་གསུམ་སེམས་ཅན་ལ་སྙིང་རྗེ། བྱང་ཆུབ་སྒྲུབ་ནུས་པའི་ཤེས་རབ་དང་གསུམ་པོ་ཚང་དགོས་པར་གསུངས་པའི་ཕྱིར། རྒྱུ་དེ་དག་ཕལ་ཆེར་ཁྱེད་ཅག་ལ་ཚང་བར་གཞི་གྲུབ་ལ། རྐྱེན་དགེ་བའི་བཤེས་གཉེན་གྱིས་བྱས་ ༡༤༽ནས་སེམས་བསྐྱེད་ཐོབ་དགོས་པ་ཡང་བདག་གིས་བགྱིས་པས་ཚང་བར་རུང་ལགས། དེ་ལྟ་བུའི་བྱང་ཆུབ་ཀྱི་སེམས་རིན་པོ་ཆེ་དེ་ཉིད་བསྐྱེད་པའི་ཐབས་ལ་མོད་དོན་རྣམས་པ་དྲུག་གི་སྒོ་ནས་སྟོན་པ་ཡིན་ཏེ། གང་ཞཻ་ན། གང་གིས་བླང་བའི་རྟེན་གྱི་གང་ཟག གང་ལས་བླ་བའི་ཡུལ་གྱི་ཁྱད་པར། གང་བླང་བའི་བྱང་ཆུབ་སེམས་ཀྱི་ངོ་བོ། ཇི་ལྟར་ལེན་པའི་ཆོ་གའི་རིམ་པ། བླངས་པ་དེ་མི་ཉམས་པར་བསྲུང་ཞིང་སྤྱོད་ཐབས། དེ་ལྟར་ཐོབ་ཅིང་བསྒྲུབས་པའི་ཡོན་ཏན་བསྟན་པ་དང་དྲུག་གི་སྒོ་སྟོན་པར་བགྱིད་དོ། དེ་ལས་དང་པོར། སེམས་བསྐྱེད་པའི་རྟེན་གྱི་གང་ཟག་ལ་ཐུན་མོང་དང་ཁྱད་པར་གཉིས་ལས། ཐུན་མོང་ནི་གོང་དུ་བརྗོད་པའི་རྒྱུའི་མཚན་ཉིད་ཅི་རིགས་ཚང་བ་དང༌། ཁྱད་པར་གྱི་རྟེན་ལ་དེ་ཡང་བྱང་ ༡༥༽སེམས་ཀྱི་ངོ་བོ་ལ་ཁྱད་མེད་རུང་རྣམ་པ་ལྟར་ན། འཕགས་ཡུལ་ཟབ་མོ་ལྟ་བའི་རྒྱུད་པ་དང༌། རྒྱ་ཆེན་སྤྱོད་པའི་རྒྱུད་པ་ཅེས། རྒྱལ་བའི་བཀའི་དགོངས་པ་འགྲེལ་ཚུལ་གྱི་ཤིང་རྟའི་སྲོལ་ཆེན་གཉིས་སུ་གྲགས་པའི། འཇམ་དབྱངས་ཀླུ་སྒྲུབ་དང་བྱམས་མགོན་ཐོག་མེད་གཉིས་ཀྱི་བཞེད་གཞུང་ལས་བྱུང་བའི་ཁྱད་པར་ལ། དེང་སང་བོད་འདིར་སེམས་བསྐྱེད་ལ་ཡང་དབུ་ལ་ལུགས་དང་སེམས་ཙམ་ལུགས་ཞེས་ཐ་དད་དུ་འབོད་པའི་སྲོལ་དར་མོད་ཀྱང༌། ལྟ་བ་དབུ་སེམས་ཐ་དད་དུ་གྲགས་པ་ལས། སེམས་བསྐྱེད་ལ་དབུ་སེམས་སོ་སོར་ཡོད་པར་བཀའ་བསྟན་བཅོས་ཁུངས་མ་དག་ལས་ཀྱང་མི་འབྱུང་ཡང༌། རྒྱུད་པའི་བཀའ་སྲོལ་གཉིས་པ་ལ་ཕྱག་བཞེས་རྒྱས་བསྡུས་ཅུང་ཟད་མི་འདྲ་བས་དབུ་སེམས་བསྐྱེད་དུ་མིང་ཐོགས་པ་

༡༦༽ལགས་ཤིང༌། དེས་ན་འཕགས་པ་འཇམ་དབྱངས་ནས། ཀླུ་སྒྲུབ་དང་ཞི་བ་ལྷ་སོགས་ཐབ་མོ་ལྟ་རྒྱུད་ཀྱི་བཞེད་གཞུང་ལས་ནི་ལྷ་ཀླུ་སོགས་མེད་མ་ཡིན་དང༌། མིའི་འགྲོ་བ་བརྡ་ཤེས་དོན་གོ་བ་དད་དང་སྙིག་རྗེར་ལྷན་ན་ལུས་རྟེན་གང་ལྟ་བུ་ལ་ཡང་བྱང་ཆུབ་སེམས་ཀྱི་རྟེན་དང་སྣོད་དུ་རུང་བར་བཞེད་དེ། སྔོན་སྟོན་པ་ནིད་ཞལ་བཞུགས་པའི་སྤྱན་སྔར་སེམས་བསྐྱེད་པའི་ལྷ་ཀླུ་མིའི་བྱང་སེམས་གྲངས་མེད་མཆིས་མོད་ལ། ཡང༌། དེ་དག་སངས་རྒྱས་ཀྱི་མཐུ་བྱིན་ཡིན་གྱི། གཞན་གྱིས་དེ་ལྟར་མི་ནུས་སམ་སྙམ་ན། རྒྱ་བོད་ཀྱི་སྐྱེས་ཆེན་མང་པོས་མ་ཡིན་པའི་འགྲོ་བ་དུ་མ་ལ་སེམས་བསྐྱོད་གནང་ཚུལ་གྱི་ལོ་རྒྱུས་མཐའ་ཡས་པ་བཞུགས་པ་དང༌། དཀོན་མཆོག་གསུམ་ལ་སྐྱབས་སུ་སོང་བ་གང་ཡིན་པ་དེ་དག་ལ་བྱང་ཆུབ་སེམས་བསྐྱེད་ཀྱང་ངེས་པར་སྐྱེ་བར་ ༡༧༽བཞེད་ཅིང༌། སེམས་བསྐྱེད་ཀྱི་ཆོ་ག་ཡང་སྤྲོས་པ་ཉེར་བསྡུས་ཀྱི་སྒོ་ནས་མཛད། ༈ འཕགས་པ་བྱམས་མགོན་ནས་ཐོགས་མེད་སྐུ་མཆེད་སོགས་རྒྱ་ཆེན་སྤྱོད་རྒྱུད་པའི་བཞེད་སྲོལ་ལ་ནི་ལྷ་དང་སྒྲ་མི་སྙན་པ་སོགས་ལ་ངེས་འབྱུང་དང་ཐར་པ་འདོད་པའི་ལྷག་བསམ་མེད་པས་ན། སེམས་བསྐྱེད་ཀྱི་རྟེན་ནི་གླིང་གསུམ་གྱི་དལ་འབྱོར་ཚང་བ་དང་དང༌། དེ་ལ་ཡང་པོ་ཐར་རིས་བདུན་གང་རུང་གི་སྡོམ་ལྡན་དགོས་པར་བཞེད་ཅིང༌། དེ་དང་མཐུན་པར་ཇོ་བོས་ཀྱང་བྱང་ཆུབ་ལམ་སྒྲོན་དུ་དེ་ལྟར་གསུངས་པ་ནི། དེ་དུས་བོད་ཡུལ་འདིར་མདོ་སྔགས་གང་དང་མི་མཐུན་པའི་སྤྱོད་རྩིངས་པ་མང་པོས་བསྟན་པ་ལ་རྨ་འབྱིན་པ་དེ་དག་ལ་དགོངས་པའི་དགོས་པ་ཁྱད་པར་ཅན་ལ་གཟིགས་ཤིང་བསྟན་པའི་ཞབས་ ༡༨༽འདེབས་ལ་དགོངས་པར་གསལ་ཏེ། མདོར་ན་རྒྱ་ཆེན་སྤྱོད་རྒྱུད་པའི་ཕྱག་བཞེད་ལ་སེམས་བསྐྱེད་ཀྱི་ཆེ་གའི་ལས་རིམ་ཡང་རྒྱས་པར་མཛད་པ་དང༌། དེ་ལྟར་ཤིང་རྟའི་སྲོལ་ལུགས་གཉིས་པོ་གང་ལས་ཐོབ་ཀྱང་གང་ཟག་དེའི་རྒྱུད་ལ་བྱང་ཆུབ་ཀྱི་སེམས་རིན་པོ་ཆེ་བསྐྲུན་པ་ལ་ཁྱད་པར་མ་མཆིས་མོད་ཀྱི།

སྡོམ་རྟེན་གྱི་བཞེད་ཚུལ་སོགས་ཀྱི་ཁྱད་པར་ལ་དཔག་ནས། སེམས་བསྐྱེད་ཞུ་བའི་གང་ཟག་ཁྱིམ་པ་ཕོ་མོ་སོགས་ལྟ་བུ་ལ་ཟབ་མོ་རྒྱུད་ཀྱི་ལུགས་དང༌། གང་ཟག་སོ་ཐར་གྱི་སྡོམ་ལྡན་དག་གིས་ནི་རྒྱ་ཆེན་སྤྱོད་རྒྱུད་ལྟར་གྱི་སེམས་བསྐྱེད་ལེན་པ་སྐབས་སུ་བབས་པ་ལགས། ༈ གཉིས་པ་གང་ལས་བླང་བའི་ཡུལ་གྱི་ཁྱད་པར་ནི། སློབ་དཔོན་ཙནྡྲ་གོ་མིས། བླ་མ་སྡོམ་པ་ལ་གནས་ཤིང༌། ནུས་དང་ལྡན་ལས་བླང་བར་བྱ། ཞེས་གསུངས་པ་ ༡༩༽བཞིན་ལ། བླ་མའི་མཚན་ཉིད་ཀྱང༌། སློབ་དཔོན་ཞི་བ་ལྷས་ནི། ཐེག་ཆེན་དོན་ལ་མཁས་ཤིང༌། བྱང་སེམས་ཀྱི་སྡོམ་པ་སྲོག་གི་ཕྱིར་ཡང་མི་གཏོང་བ་ཞིག་ལ་བཞེད། འཕགས་པ་ཐོག་མེད་ནི། ཆོས་དང་མཐུན་པ། བྱང་སྡོམ་དང་ལྡན་པ། ཐེག་ཆེན་ལ་མཁས་པ། ངག་གི་རྣམ་པར་རིག་བྱེད་ཀྱི་དོན་འཛིན་ཅིག་གོ་བར་བྱེད་ནུས་པ། མ་དད་པ་མེད་པ། སྙིང་རྗེ་དང་ལྡན་པ་སྟེ། མཚན་ཉིད་དྲུག་ལྡན་ལ་བཞེད། ཇོ་བོ་ཆེན་པོ་ནི། ཐེག་ཆེན་གྱི་དོན་དང་བསླབ་པའི་གནས་མཐའ་དག་སྟོན་པ་ལ་མཁས་པ། རང་ཉིད་བྱང་སེམས་ཀྱི་སྡོམ་པ་ཐོབ་ལ་མ་ཉམས་པར། སློབ་མ་ལ་སྡོམ་པ་འབོགས་པར་བྱེད་པ་ལ་སྐྱོ་དུབ་མེད་ཀྱང་དཀའ་བ་བཟོད་པ། ཟང་ཟིང་སོགས་ལ་མི་ལྟ་བའི་སྙིང་རྗེས་སློབ་མ་ ༢༠༽རྗེས་སུ་འཛིན་ནུས་པ་སྟེ། མཚན་ཉིད་བཞི་ལྡན་དགོས་པར་གསུངས་ཏེ། བཞེད་ཚུལ་དེ་ཐམས་ཅད་དོན་གྱི་དགོངས་པ་གཅིག་ཏུ་འབབ་ཕྱིར། ཡོན་ཏན་དེ་དག་དང་ལྡན་པ་ལས་བླངས་བར་བྱ་ལ། གལ་ཏེ་བཤེས་གཉེན་དེ་ལྟ་བུ་མ་བཞུགས་པའམ། བཞུགས་ཀྱང་དེའི་སྤྱན་སྔར་འགྲོ་བ་མ་ལུས་སྲོག་དང་ཚངས་སྤྱོད་སོགས་ལ་བར་ཆད་དུ་འགྱུར་བའི་འཇིགས་པ་དང་བཅས་པ་ཞིག་ཡིན་ན། དཀོན་མཆོག་གི་རྟེན་གྱི་དྲུང་དུ་མཆོད་པའི་ཡོ་བྱད་བཟང་པོ་དང་བཅས་པས་རང་ཉིད་ཀྱིས་བླང་དུ་རུང་ཞིང༌། གསལ་ཏེ་ཡུལ་མཐའ་འཁོབ་ཀྱི་དབང་དུ་གྱུར་པ་ལྟ་བུས་དཀོན་མཆོག་གི་རྟེན་དག་ཀྱང་མ་འཛོམས་པར་གྱུར་ན་ནི་མདུན་གྱི་ནམ་མཁར་དཀོན་མཆོག་བསྐྱེད་པ་ལས་ཀྱང་བླ་བར་གསུང་མོད་ཀྱི།

བརྙེད་ཅིང་འཛོམ་ན་ནི་དགེ་བའི་བཤེས་གཉེན་ཁོ་ན་ལས་ལེན་པར་ ༢༡༽བྱ་སྟེ། དེས་སྤང་བླང་གི་གནས་མཐའ་དག་སྟོན་ཅིང་ལུང་འབོགས་པར་བྱེད་པ་དང༌། ཐེ་ཚོམ་གྱི་གནས་སེལ་ཞིང་སྡོམ་པའི་དཔང་པོ་དང་ངོ་ཚ་ཁྲེལ་ཡོད་ཀྱི་རྟེན་དུ་འགྱུར་བ་སོགས་དགོས་པ་དུ་མ་དང་ལྡན་པ་ལགས། ༈ གསུམ་པ་གང་བླང་བའི་བྱང་བའི་བྱང་ཆུབ་སེམས་ཀྱི་ངོ་བོ་དེ་ཇི་ལྟ་བུ་ཞིག་ཡིན་སྙམ་ན། མངོན་རྟོགས་རྒྱན་ལས། སེམས་བསྐྱེད་པ་ནི་གཞན་དོན་ཕྱིར། ཡང་དག་རྫོགས་པའི་བྱང་ཆུབ་འདོད། ཅེས་གསུངས་པ་ལྟར་ནམ་མཁས་གར་ཁྱབ་ཀྱི་སེམས་ཅན་ཐམས་ཅད་བླ་ན་མེད་པའི་བྱང་ཆུབ་ལ་འགོད་པར་འདོད་པའི་བསམ་པ་རྒྱ་ཆེ་བ་ཞིག་ཡིན་ལ། དེ་ལྟར་བྱེད་པ་ལ་རང་ཉིད་སྐྱོན་མ་དག ཡོན་ཏན་མ་རྫོགས། ཉོན་མོངས་པའི་འཆིང་བ་བརྒྱ་ཕྲག་གིས་བཅིངས་ ༢༢༽བཞིན་པ་འདི་ལྟ་བུས་ན་མཁའ་མཉམ་དུ་མ་ཟད་སེམས་ཅན་གཅིག་ཙམ་ཡང་བྱང་ཆུབ་ལ་འགོད་པའི་ནུས་སྟོབས་མ་མཆིས་མོད་ཀྱི། དེ་ལྟ་བུའི་ནུས་པ་ནི་རྣམ་པ་ཐམས་ཅད་མཁྱེན་པའི་སངས་རྒྱས་འབའ་ཞིག་ལས་གཞན་གག་ལ་ཡང་མི་མངའ་བས་ན་སངས་རྒྱས་ཐོབ་དགོས་ལ། གང་ཞིག་འཕགས་པ་ཉན་ཐོས་དང་རང་སངས་རྒྱས་རྣམས་ཀྱང་རང་ཉིད་འབའ་ཞིག་འཁོར་བའི་སྡུག་བསྔལ་ལ་སྐྲག་ཅིང་དེ་ལས་ཐར་བའི་བྱང་ཆུབ་ཀྱི་རྒྱུ་ལ་བཞུགས་ནས་འབད་པས་སྒྲུབས་པ་ནི་སེམས་བསྐྱེད་སྤྱིའི་དོན་ཡིན་ལ། དེའི་བྱེ་བྲག་ཏུ་གང་ཟག་བློ་ཆུང་འབྲིང་ཆེད་བའི་ཁྱད་པར་གྱིས། རང་ཉིད་སྔོན་ལ་བྱང་ཆུབ་ཀྱི་གོ་འཕང་གྲུབ་ནས་ ༢༣༽འགྲོ་བ་གཞན་སྒྲོལ་བ་རྒྱལ་པོའམ་དེད་དཔོན་ལྟ་བུའི་སེམས་བསྐྱེད། རང་དང་སེམས་ཅན་ལྷན་ཅིག་ཏུ་ཐར་བར་འདོད་པ་གཉན་པ་ལྟ་བུའི་སེམས་བསྐྱེད། སེམས་ཅན་ཐམས་ཅད་བྱང་ཆུབ་ལས་མ་འཁོད་ཀྱི་བར་དུ་རང་ཉིད་ཐར་བའི་འདོད་པ་མི་བྱེད་པ་རྫི་བོ་ལྟ་བུའི་སེམས་བསྐྱེད་སོགས་ཀྱི་རྣམས་གྲངས་ཀྱང་ཡོད་ལ། གཞན་ཡང་སེམས་བསྐྱེད་ཀྱི་དབྱེ་བ་ལ། རང་གི་ངོ་བོས་དབྱེ་ན་ཀུན་རྫོབ་བྱང་སེམས་དང་དོན་མ་བྱང་སེམས།

རྒྱུད་ལ་སྐྱེ་ཚུལ་གྱིས་དབྱེ་ན་བརྡ་ལས་ཐོས་པ་དང་ཆོས་ཉིད་ཀྱིས་ཐོས་པ་གཉིས། གང་ཟག་གི་ས་མཚམས་ཀྱི་དབྱེ་ན། ལས་དང་པོ་ས་ནས་མོས་སྤྱོད་ཀྱི་ས་ལ་གནས་རིང་ནི་མོས་པས་ཐོབ་པ་ལས་བྱུང་བའི་ ༢༤༽སེམས་སྐྱེད། ས་དང་པོ་ནས་བདུན་པའི་བར་དུ་ལྷག་བསམ་དག་པའི་སེམས་སྐྱེད། དག་པ་གསུམ་ལ་རྣམ་པར་སྨིན་པའི་སེམས་སྐྱེད། སངས་རྒྱས་ཀྱི་སར་སྒྲིབ་པ་སྤངས་བའི་སེམས་སྐྱེད་སོགས་ཁྱད་པར་གྱི་དབྱེ་བ་དང༌། སྡོང་པོ་བཀོད་པའི་མོད་སོགས་ནས་དཔེ་དང་གྲོགས་ཀྱིས་ཕྱེས་པས་ཉེར་གཉིས་དང་བརྒྱད་ཅུ་སོགས་ཀྱི་དབྱེད་བ་ཕྲ་ཞིབ་མཐའ་ཡས་པ་གསུངས་ནའང༌། དོན་གྱི་སྙིང་པོ་ནི་གཞན་དོན་དུ་སངས་རྒྱས་སྒྲུབ་པ་ཉིད་ལ་འདུ་བ་ལགས། ༈ དེ་ལས་ད་ལྟར་ལག་ལེན་དུ་གདབ་པར་བྱ་རྒྱུའི་དངོས་དོན་སྨོན་པ་བྱང་ཆུབ་ཀྱི་སེམས་དང་འཇུག་པ་བྱང་ཆུབ་ཀྱི་སེམས་གཉིས་བརྡ་དང་ཆོ་ག་ལས་ཐོབ་པ་དང༌། དོན་དམ་བྱང་ཆུབ་ཀྱི་སེམས་ནི་ཆོས་ཉིད་ཀྱི་ཐོབ་ཅིང་སྒོམ་སྟོབས་ཀྱི་སྐྱེ་བར་བཞེད་པ་ཡིན་ལ། ༈ སྨོན་འཇུག་གཉིས་ ༢༥༽པོའི་མཚན་ཉིད་ལ། སློབ་དཔོན་ཞི་བ་ལྷས་ནི། འགྲོ་བར་འདོད་དང་འགྲོ་བ་གཉིས་ཀྱི་དཔེ་དོན་སྤྱོད་འཇུག་ཏུ་གསུངས་ཤིང༌། བསླབ་བཏུས་སུ། སྤྱོད་པ་དང་མི་ལྡན་པ་ནི་སྨོན་པ་དང་སྤྱོད་པ་དང་ལྡན་པ་ནི་འཇུག་པར་བཞེད། སློབ་དཔོན་ཐོགས་མེད་ནི། བྱང་ཆུབ་ལ་སྨོན་ཅིང་དེ་འདོད་པ་སྟེ་འབྲས་བུ་ལ་དམིགས་པ་ནི་སྨོན་པ་དང༌། བྱང་ཆུབ་ཀྱི་སྤྱོད་ལ་ཞུགས་ཏེ་ལམ་ལ་དམིགས་པ་ནི་འཇུག་པ་བྱང་སེམས་སུ་གསུངས་པ་དང༌། དེ་དང་མཐུན་པར་ཇོ་བོས་ཀྱང༌། སྨོན་པ་བྱང་སེམས་ནི་འབྲས་བུ་ལ་དམ་འཆའ་བ་དང༌། འཇུག་པ་ནི་རྒྱུ་ལ་དམ་འཆའ་བ་ཡིན་ཞེས་གསུངས། སློབ་དཔོན་ཀ་མ་ལ་ཤཱི་ལས། སྡོམ་པས་མ་བསྡུས་པ་སྨོན་པ་དང་སྡོམ་པས་བསྡུས་པ་ནི་འཇུག་པར་ ༢༦༽གསུང་པ་སོགས། ཚིག་གི་བརྗོད་ཚུལ་སྣ་ཚོགས་ཀྱང་དོན་གྱི་དགོངས་བཞེད་ལ་ཁྱད་པར་མ་མཆིས་པ་ཉིད་ལགས་ཤིང༌། ངེས་ཆིག་དང་འབྲེལ་པ་ཁྱེད་ཅག་གིས་གོ་བདེ་བའི་ཕལ་སྐད་ལྟ་བུའི་དབང་དུ་བགྱིས་ན།

ཅིའི་ཕྱིར་སྨོན་པ་དང་འཇུག་པའི་མིང་དུ་བཏགས་ཅེ་ན། སངས་རྒྱས་ཀྱི་ཡོན་ཏན་མཐོང་བ་ལ་དད་པད་དང་བ་སྐྱེས་ནས། བདག་དང་སེམས་ཅན་རྣམས་ཀྱང་དེ་ལྟ་བུ་ཐོབ་ན་ཅི་མ་རུང༌། ཐོབ་པར་ཤོག་ཅིག་སྙམ་པའི་སྨོན་འདུན་དྲག་པོ་སྐྱེས་པ་དེ་ལ་སྨོན་པ་བྱང་སེམས་ཞེས་བྱ་སྟེ། དཔེར་ན། འོ་སྐོལ་གྱི་སྟོན་པ་འདི་ཉིད་རྫ་མཁན་ཡངས་པའི་མིག་ཅེས་བྱ་བར་སྐྱེ་བ་བཞེས་པའི་ཚེ་བདེ་གཤེགས་ཤཱཀ་ཐུབ་ཆེན་པོ་གྲོང་ཁྱེར་ལ་བསོད་སྙོམས་སུ་བྱོན་པ་དང་མཇལ་མ་ཐག་དང་བ་ཁྱད་པར་ཅན་སྐྱེས་ཏེ་ ༢༧༽རང་ཉིད་དལ་འབྱོར་པ་དམན་པས། རྩྭ་ལས་བྱས་པའི་གདུགས་ཅིག་དང༌། རྫའི་བུམ་པ། མཆིལ་ལྷམ་ཟུང༌། ཀརྴ་སཱ་ཎ་ལྔ་དང་བཅས་པ་ཕུལ་ཏེ། དེ་བཞིན་གཤེགས་པ་ཁྱེད་སྐུ་ཅི་འདྲ་དང༌། ཞེས་སོགས་ཀྱིས་སྨོན་པ་བྱང་ཆུབ་ཏུ་ཐུགས་བསྐྱེད་པ་ལ་བརྟེན་ནས། སྟོན་པ་འདི་ཉིད་སངས་རྒྱས་པའི་ཚེ་མཚན་དཔེའི་སྐུ་དང་འཁོར་འདུས་པ་དང་སྐུ་ཚེ་སོགས་ཤཱཀྱ་ཐུབ་ཆེན་པོ་དེ་ཅི་འདྲ་བར་གྱུར་བ་ལྟ་བུ་ལགས། དེ་བཞིན་དུ། འཇུག་པའི་སེམས་བསྐྱེད་ཅེས་བྱ་བ་ཡང་ཇི་ལྟར་སྨོན་པའི་དོན་དེ་ཉིད་ཡིད་སྨོན་ཙམ་ལ་མི་འཇོག་པར་དེ་སྒྲུབ་པར་བྱེད་པ་ལ་གཡོལ་བ་མེད་པའི་བརྩོན་པ་དང་སྐྱོ་ངལ་མེད་པའི་སྤྲོ་བ་དང་དཀའ་བ་བཟོད་པའི་སྙིང་སྟོབས་སོགས་ཀྱིས་འབད་པ་མཐར་སོན་པ་ལ་ ༢༨༽པའི་ཕྱིར། འཇུག་པའི་མིང་གིས་བརྗོད་པ་སྟེ། དེ་ལྟ་བུ་ཡང་འོ་སྐོལ་གྱི་སྟོབ་པ་བྱང་ཆུབ་ཀྱི་སྤྱད་པ་སྤྱོད་པའི་ཚེ། འཁོར་ལོ་བསྒྱུར་བའི་རྒྱལ་པོ་རྩིབས་ཀྱི་མུུ་འཁྱུད་ཅེས་བྱ་བའི་མདུན་ན་འདོན་བྲམ་ཟེ་རྒྱ་མཚོའི་རྡུལ་དུ་སྐྱེ་བ་ཞེས་པའི་ཚེ། དེ་བཞིན་གཤེགས་པ་རིན་ཆེན་སྙིང་པོ་འཁོར་གྱི་དཀྱིལ་འཁོར་རྒྱ་མཚོ་དང་བཅས་པ་ལོ་ཁྲི་ཕྲག་མང་པོའི་བར་དུ་མཆོད་པའི་ཡོ་བྱད་མཐའ་ཡས་པས་མཆོད་ཅིང་བསྙེན་བཀུར་བའི་མཐར། དགེ་བའི་རྩ་བ་རྣམས་རྒྱལ་པོ་ཉིད་ནི་འཇིག་རྟེན་གྱི་མངོན་པར་མཐོ་བའི་རྒྱུར་བསྔོ་བར་འདོད་པ་ལ།

དེ་བཞིན་གཤེགས་པའི་བཀུས་བསྐུལ་ཞིང་བྲམ་ཟེ་རྒྱ་མཚོའི་རྡུལ་གྱིས་ངེས་ལེགས་བྱང་ཆུབ་ཀྱི་རྒྱུ་ཁོ་ནར་ནན་གྱིས་བསྔོར་བཅུག་ཅིང༌། དེ་ཚེ་སངས་རྒྱས་ཀྱིས་མཐུས་ ༢༩༽ཕྱོགས་བཅུའི་ཞིང་ཁམས་མཐའ་དག་རྒྱལ་བློན་བཙུན་མོ་འཁོར་བཅས་ཀྱིས་སྒྲིབ་མེད་དུ་མཐོང་བར་བྱིན་གྱིས་བརླབས་ཏེ་རང་རང་མངོན་པར་འཚང་རྒྱ་བའི་ཞིང་ཁམས་གང་ལ་མོས་པར་བྱང་ཆུབ་པའི་སྨོན་ལམ་འདེབས་སུ་བཅུག་པ་ན། རྒྱལ་པོ་རྩིབས་ཀྱི་མུ་འཁྱུད་ནི་པདྨོ་བདེ་བ་ཅན་གྱི་ཞིང་ཁམས་སུ་འཚང་རྒྱས་ཏེ་མཁའ་ཁྱབ་འགྲོ་བ་འདྲེན་པར་སེམས་བསྐྱེད་ཅིང༌། དེ་བཞིན་གཤེགས་པས་ཀྱང༌། རྒྱལ་པོ་ཆེན་པོ་ཁྱེད་དེང་འདིར་བདག་ཅག་རྣམས་ལོ་གྲངས་འདི་སྙེད་དུ་མཆོད་ཅིང་བྱང་ཆུབ་ཏུ་སེམས་བསྐྱེད་པའི་མཐུས། མ་འོང་པ་ན་བདེ་བ་ཅན་གྱི་ཞིང་དུ་རྒྱལ་པོ་ཁྱོད་ཉིད་སངས་རྒྱས་འོད་དཔག་ཏུ་མེད་པར་འཚང་རྒྱ་བར་འགྱུར་རོ། ཞེས་ལུང་བསྟན་པ་བཞིན་དུ་གྱུར་བ་དང༌། སྲས་དང་བཙུན་མོ་བློན་འབངས་གཞན་ཐམས་ཅད་ཀྱིས་ ༣༠༽ཀྱང་རང་རང་གང་ལ་མོས་པའི་ཞིང་ཁམས་དེ་དང་དེར་འཚང་རྒྱ་བར་སྨོན་ལམ་བཏབ་པ་དང་མཐུན་པར་དེ་བཞིན་གཤེགས་པས་ཀྱང་ལུང་སྟོན་པར་མཛད་པར་གྱུར་ཀྱང༌། འོ་སྐོལ་མི་མཇེད་ཀྱི་ཞིང་འདི་ནི་ཞིང་ཁམས་གཞན་གང་ལས་ཀྱང་ངན་ཞིང་ཡིད་དུ་མི་འོང་བ། ངམ་གྲོག་དང་གཅོང་རོང་གཡང་ས་དང་རྡོ་སེག་དང་ཚེར་མ་སོགས་ཀྱིས་བཏམས་པས་མི་བདེ་བ། སྨན་ཤིང་ལོ་འབྲས་མེ་ཏོག་སོགས་ཉུང་ཞིང་མཐུ་ཞན་པ། མི་རྣམས་ཀྱང་ཚེ་དང་གཟུགས་སྟོབས་ལོངས་སྤྱོད་དམན་ལ་ཉོན་མོངས་པའི་རྦ་གློང་རབ་ཏུ་འཁྲུག་པས་འདུལ་བར་དཀའ་བའི་ཞིང་འདི་བ་བདག་གིར་མཛད་པ་དང་འདུལ་སྤྲོ་བ་སུ་ཡང་མ་བྱུང་བ་ན། མདུན་ན་འདོན་རྒྱ་མཚོའི་རྡུལ་དེ་ནིད་སྙིང་རྗེ་དང་བརྩོན་འགྲུས་དང་བཟོད་སྟོབས་སོགས་གཞན་ལས་རྨད་དུ་བྱུང་བའི་མཐུས། མི་མཇེད་ཀྱི་ ༣༡༽ཞིང་ཁམས་འདི་འདུལ་བའི་སྐྱབས་མགོན་དུ་དམ་བཅས་པ་ལ་དེ་བཞིན་གཤེགས་པ་རིན་ཆེ་སྙིང་པོས་ཀྱང་བྲམ་ཟེ་ཆེན་ཿཔོ་ལེགས་པོ་ལེགས་སོ།

ཁྱོད་མ་འོང་པའི་དུས་ན་མི་མཇེད་ཀྱི་ཞིང་དེར་དེ་བཞིན་གཤེགས་པ་ཤཱཀྱའི་དབང་སར་སངས་རྒྱས་ནས་རྒྱལ་བ་གཞན་གྱིས་དོར་བའི་རྨུ་རྒོད་ཀྱི་གདུལ་བྱ་རྣམས་ཚད་མེད་པའི་ཐུགས་རྗེས་འདུལ་བར་གྱུར་གྱི། དེ་ལྟ་བུའི་སེམས་བསྐྱེད་ཀྱི་དམ་བཅའ་ཟུང་ཞིག ཅེས་བསྔགས་ཤིང་ལུང་བསྟན་པ་ལྟར། བྲམ་ཟེས་ཀྱང་གཞན་ལས་ཁྱད་པར་དུ་བྱུང་བའི་སྨོན་ལམ་ཆེན་པོ་ལྔ་བརྒྱ་བཏབས་ཤིང་འཇུག་པ་བྱང་ཆུབ་ཏུ་ཐུགས་བསྐྱེད་པའི་མཐུས། འོ་སྐོལ་གྱི་སྟོན་པ་འདི་སངས་རྒྱས་གཞན་ལས་ལྷག་པའི་ཐུགས་རྗེ་དང་འཕྲིན་ལས་མཆོག་ཏུ་གྱུར་པ་ལགས་ཏེ་ ༣༢༽འཇུག་པ་བྱང་ཆུབ་ཀྱི་སེམས་ཞེས་པའི་ཕན་ཡོན་དང་སྒྲ་དོན་དེ་ལྟ་བུ་མཆིས་པ་ཡང་ཐུགས་ལ་ངེས་འཚལ་ཞིང༌། དེ་ལྟར་འདི་ཡན་ཆད་རྣམས་ནི་སྐལ་བ་བཟང་པོ་དང་ལྷན་པ་ཁྱེད་ཅག་རྣམས་བྱང་ཆུབ་ལ་བློ་ངེས་པའི་རྒྱུ་རྐྱེན་དུ་འགྱུར་ཕྱིར་ཟབ་མོའི་གཏམ་ཆེ་ཙམ་ཞིག་སྙན་དུ་གསོལ་བ་ལགས། ༈ བཞི་པ་བྱང་ཆུབ་ཀྱི་སེམས་དེ་ཉིད་ཇི་ལྟར་བླང་བའི་ཆོ་ག་དངོས་ལ། ཤིང་རྟཱི་གསོལ་གནིས་པོ་གང་ལས་བླང་ཡང་ཆོག་པ་དང༌། བརྒྱུད་པའི་ཆུ་བོ་གཉིས་གཅིག་ཏུ་བསྡོམས་ནས་འབོགས་པར་མཛད་པའི་ཕྱག་བཞེད་ཀྱང་ཡོད་མོད་ཀྱི། འོན་ཀྱང་དིང་སང་གྲུབ་མཐའ་ཆོས་རྒྱུད་ཕལ་མོ་ཚེ་རྣམས་སྲོལ་གཉིས་པོ་ཐ་དད་དུ་མཛད་པའི་མང་ཞིང༌། སྡོམ་རྟེན་གྱི་ཀྱེད་པར་སོགས་འབྱེ་བདེ་བར་སྣང་བ་དང་བཅས་པས། འདི་ཡང་ ༣༣༽སྦྱོར་རྗེས་མཐུན་པའི་སྐབས་རྣམས་གཅིག་དྲིལ་དང༌། དངོས་གཞིའི་ཆོ་ག་ལུགས་སོ་སོ་ལས་ཇི་ལྟར་བྱུང་བ་བཞིན་བསྟོན་པ་ལ། ༈ ཐོག་མར་སྦྱོར་བའི་ཆོ་ག་ལ་གསུམ་སྟེ། སྲིད་དང་ཞི་བའི་མཐའ་སྤོང་ཞིང་ཡང་དག་བྱང་ཆུབ་དོན་དུ་གཉེར་བས་དགེ་བའི་བཤེས་གཉེན་ལ་གསོལ་བ་གདབ་པ་དང༌། བྱང་ཆུབ་སྒྲུབ་པའི་བར་ཆད་བསྲུང་ཞིང་དཀོན་མཆོག་གསུམ་ལ་གུས་པས་སྐྱབས་སུ་འགྲོ་བ་དང༌། བྱང་ཆུབ་ཀྱི་རྒྱུ་ཚོགས་ཉེ་བར་སྒྲུབ་ཕྱིར་ཡན་ལག་བདུན་གྱི་སྒོ་ནས་བསོད་ནམས་མངོན་པར་འདུ་བྱ་བ་དང་གསུམ་ལས།

དང་པོ་ནི། འོ་སྐོལ་རྣམས་དལ་འབྱོར་གྱི་མི་ལུས་ཙམ་ཐོབ་ཀྱང་ནམ་འཆི་ཆ་མེད་ཀྱི་ཆོས་ཅན་ཏེ། སྐྱེས་ཟིན་པ་ནས་ནམ་ཡང་འཆི་བ་ལ་རྡོག་སྣ་ ༣༤༽གཏད་ཟིན་པ་ཁོ་ན་དང༌། འཆི་བ་གཅིག་པུ་ཙམ་དུ་མ་ཟད་དེ་ཁམས་སུམ་འཁོར་བ་ཟོ་ཆུའི་འཁྱུད་མོ་བཞིན་སྐྱེ་འཆིའི་འཁྲུལ་འཁོར་གྱི་རྒྱུན་ལ་ཆོད་པའི་དུས་ནི་མེད། གང་དང་གང་དུ་སྐྱེས་ཀྱང་འཁོར་བའི་རང་བཞིན་ནི་སྡུག་བསྔལ་འབའ་ཞིག་ལས་བདེ་བའི་གོ་སྐབས་སྐྲ་རྩེའི་ཁྱོན་ཙམ་ཡང་མེད་དོ། ངན་སོང་གསུམ་དུ་སྐྱེས་ན་ནི་སྡུག་བསྔལ་ཏེ་བཟོད་པའི་བླགས་མེད། མཐོ་རུས་སུ་སྐྱེས་པ་རྣམས་ཀྱང་འགྱུར་བའི་སྡུག་བསྔལ་གྱི་གྲབས་སུ་ཆུད་ཆུད་པ། ཁམས་གོང་མའི་ལྷར་སྐྱེས་ན་ནི་འདུ་བྱེད་ཀྱི་སྡུག་བསྔལ་ས་བོན་དུ་ཐེབས་ཐེབས་པའི་ཆོས་ཉིད་ཡིན་ཕྱིར་ནམ་དུའང་ཁམས་གསུམ་མཐའ་དག་བསྡུལ་གྱི་རྒྱུ་དང་གནས་དང་རྟེན་དང་འབྱུང་ཁུངས་ལས་མ་འདས་པ་ན། དེ་ལྟར་མི་རིག་པར་སྡུག་བསྔལ་བ་ལ་བདེ་བར་འཁྲུལ། མི་རྟག་པ་ལ་ ༣༥༽རྟག་པར་རེ། མི་བདེན་པ་ལ་བདེན་པར་འཛིན་ཏེ། ད་དུ་འཁོར་བའི་སྡུག་བསྔལ་སྒྲུབ་མ་ཐུབ་ཀྱི་དགོས་པ་ལྟ་བུས་རང་ཕུ་ཡང་གིས་བསྒྲུབ་པ་འདི་ཁམས་གསུམ་སེམས་ཅན་ཀུན་གྱི་མཚན་ཉིད་དུ་གདའ་བ་འདི་ལ་ཞེན་ཆགས་ཀྱི་བླ་གཏན་ནས་སྤོང་བ་གསལ་ཆེ་ལལལལལསྟེ། ཡབ་སྲས་མཇལ་བའི་མདོར། འཁོར་བའི་སྡུག་བསྔལ་མཐོང་བ་ན། སྐྱོ་བའི་སེམས་ནི་རབ་ཏུ་བསྐྱེད། ཁམས་གསུམ་བརྩོན་རར་འཇིགས་པ་དང༌། བརྩོན་པའི་སེམས་ནི་སྤོང་བར་བྱ། ཞེས་པ་བཞིན་འབད་དགོས་པ་དང༌། ཡང༌། སྲིད་པའི་སྡུག་བསྔལ་ལར་ཐར་རུང་ཞི་བ་མྱང་འདས་ཕྱོགས་གཅིག་པར་ཞེན་དུ་མི་རུང་སྟེ། སྲིད་པའི་སྡུག་བསྔལ་མཐོང་བ་ལ་སྐྱོ་སྟེ་རང་ཉིད་འབའ་ཤིག་ཐར་བ་ཙམ་ཞིག་དོན་དུ་ ༣༦༽གཉེར་བས་ནི་ཉ་རང་གི་བྱང་ཆུབ་འགྲུབ་ཀྱང་བླ་ན་མེད་པའི་བྱང་ཆུབ་ཀྱི་གོ་འཕང་ལ་མི་ཉེ་སྟེ། སློབ་དཔོན་ཨཱརྻ་དེ་ཝས། བསམ་གཏན་ནགས་མེས་ཡང་དང་ཡང་དུ་ནི། ཉོན་མོངས་ཚང་ཚིང་བསྲེགས་པར་གྱུར་ན་ཡང༌།

བདག་ལྟའི་རྩ་བ་བརྟན་པོ་མ་སྤོངས་པས། ཆར་གྱིས་བརླན་བཞིན་མོད་ལ་རབ་ཏུ་སྐྱེ། ཞེས་པ་བཞིན་འགྱུར་བ་དང༌། ཁྱད་པར་དུ་ནམ་མཁའ་གར་ཁྱབ་ཀྱི་འགྲོ་བ་མཐའ་དག་པ་རྣམས་བདག་ཉིད་ཀྱི་ཕ་མ་དྲིན་ཅན་མ་བྱས་པ་ནི་སུ་ཡང་མེད། དེ་ཡང་ལན་གྲངས་གཅིག་ཙམ་འགའ་ཙམ་བྱས་པ་ལྟ་བུ་མ་ཡིན་ཏེ། འཁོར་བ་ཐོག་མེད་ནས་ད་ལྟ་ཡན་ཆད་དུ་རྒྱུད་མ་ཆད་པར་བྱས་པའི་བྱས་པའི་གྲངས་ནི་མཐའ་ཡས་པ་འདི་དག་བྱང་ཆུབ་ཀྱི་གོ་འཕང་ ༣༧༽མཆོག་ལ་འགོད་པ་ལས་གཞན་པ་ཐབས་གང་གིས་ཀྱང་དྲིན་ལན་འཁོར་མི་ནུས་ཤིང༌། འདོར་དུ་ཡང་རུང་བ་མ་ཡིན་ཏེ། སློབ་སྤྲིངས་ལས། ཉེ་དུ་འཁོར་བའི་རྒྱ་མཚོའི་ཁོངས་སུ་ཆུད་གྱུར་པ། གློང་གི་ནང་དུ་ལྷུང་བ་ལྟ་བུར་སྣང་བཞིན་དུ། སྐྱེ་ཤི་འཕོས་པས་ངོ་མ་ཤེས་པ་དེ་བོར་ནས། གལ་ཏེ་གཅིག་ཐར་བྱེད་ན་དེ་ལས་ཁྲེལ་བོར་མེད། ཅེས་གསུངས་པ་བཞིན། གྲངས་ཅིང་མཐའ་ཡས་པའི་ཕ་མ་སེམས་ཅན་འདི་དག་བདག་ཅག་གིས་འདྲེན་པའི་གཉེར་བབས་པ་ལགས་ཤིང༌། དེ་ལྟར་བྱ་བ་ལ་རང་ཉིད་སྲིད་དང་ཞི་བའི་མཐའ་ལ་མི་གནས་པའི་མྱང་འདས་དམ་པ་ཐོབ་དགོས་ལ། དེ་ཐོབ་པའི་རྒྱུ་དང་ཐབས་ཀྱི་གཙོ་བོ་ནི་བྱང་ཆུབ་ ༣༨༽ཀྱི་སེམས་རིན་པོ་ཆེ་འདི་ཁ་ན་ཡིན་ཏེ། རྣམ་སྣང་མངོན་བྱང་ལས། རྣམ་པ་ཐམས་ཅད་མཁྱེན་པའི་སངས་རྒྱས་ནི་སྙིང་རྗེའི་རྩ་བ་ཅན་བྱང་ཆུབ་སེམས་ཀྱི་རྒྱུ་ལས་བྱུང་བ། ཐབས་ཀྱི་མཐར་ཕྱིན་པར་བྱས་པའོ། ཞེས་པ་ཉིད་འབད་པས་བསྒྲུབ་དགོས་ཕྱིར་དེ་ལྟ་བུའི་བསམ་པ་ཁྱད་པར་ཅན་དང་ལྡན་པར་མཛད་ནས་བྱང་ཆུབ་ཀྱི་སེམས་དེ་ཉིད་ཁྱོད་ཀྱི་རྒྱུད་ལ་མ་ཐོབ་པ་ཐོབ་པར་བྱ་བ་དང༌། མ་རྟོགས་པ་རྟོགས་པར་བྱ་བ་དང༌། མ་སྨིན་པ་སྨིན་པར་བྱ་བའི་ཕྱིར་སློབ་དཔོན་ལ་གསོལ་བ་གདབ་དགོས་ཏེ་བདག་པོའི་རྐྱེན་ནི་འདི་ལ་རག་ལས་པའི་ཕྱིར་རོ། ཇི་སྐད་དུ། སྡོང་པའི་བཀོད་པའི་མདོར། ནོར་བཟང་ལ་འཇམ་དཔལ་གྱི་བཀའ་སྩལ་པ། བྱང་ཆུབ་སེམས་དཔའ་ཐམས་ཅད་མཁྱེན་པའི་ཡེ་ཤེས་ཐོབ་པར་བྱ་བའི་ཐབས་ཡང་དག་པའི་དགེ་བའི་བཤེས་གཉེན་

༣༩༽ལས་གདོན་མི་ཟ་བར་རྟོགས་པར་གྱིས་ཤིག ཅེས་སོགས་རྒྱ་ཆེར་གསུངས་ལ། དེ་ལྟར་བྱ་བའི་ཕྱིར་དགེ་བའི་བཤེས་གཉེན་ལ་ཐ་མལ་པའི་འདུ་ཤེས་ཀྱིས་ནི་བྱང་ཆུབ་ཀྱི་སེམས་རྒྱུད་ལ་མི་སྐྱེ་བས་ན། སངས་རྒྱས་དངོས་ཀྱི་འདུ་ཤེས་བསྐྱེད་དགོས་པར་ནི། ཇི་སྐད་དུ། ཆོས་རྣམས་ཐམས་ཅད་རྐྱེན་བཞིན་ཏེ། འདུན་པའི་རྩེ་ལ་རབ་ཏུ་གནས། ཅེས་སོགས་དང༌། གང་ལ་མོས་པའི་ཡིད་བྱེད་པ། དེ་ཧཡི་མདུན་ན་ཐུབ་པ་བཞུགས། ཅེས་པ་ལྟར་ཡིན་པས་ན་བདག་སློབ་དཔོན་ལ་སྟོན་པ་སངས་རྒྱས་དངོས་ཡིན་སྙམ་དུ་མོས་པ་ཐུན་མོང་མ་ཡིན་པ་མཛད་ནས། ཁྱེད་ཅག་རང་རང་སོ་སོའི་ལུས་ལོངས་སྤྱོད་གཏན་འདུན་ཐམས་ཅད་མཆོད་པའི་མཎྜལ་དུ་འབུལ་བའི་འདུན་པ་དང་བཅས་པས། ཕྱག་ཐལ་མོ་ ༤༠༽སྦྱར་བའི་བར་དུ་མེ་ཏོག་སིམ་མ་ཐོགས་ནས་གསོལ་བ་གདབ་པའི་ཚིག་འདི་རྗེས་བཟློས་སུ་མཛད་པར་ཞུ། ༈ སློབ་དཔོན་དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དང་ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་དཔའ་ཆེན་པོ་རྣམས་ཀྱིས། དང་པོར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པ་དེ་བཞིན་དུ། བདག་མིང་འདི་རང་རང་གི་མིང་བརྗོད་དེ་ཞེས་བགྱི་བ་ཡང༌། སློབ་དཔོན་གྱིས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་སེམས་བསྐྱེད་པར་མཛད་དུ་གསོལ། དེ་ལྟར་གསོལ་བ་གདབ་པ་ལན་གསུམ་པའི་མཐར་ཕྱག་ཏུ་བསྣམས་པའི་མེ་ཏོག་སིལ་མ་རྣམས་སློབ་དཔོན་གྱི་ཕྱོགས་སུ་འཐོར་བར་མཛད་དོ། སྔོན་འོ་སྐོལ་གྱི་སྟོན་པ་ ༤༡༽ཉིད་བྲམ་ཟེའི་ཁྱིའུ་སྤྲིན་དུ་སྐྱེ་བ་བཞེས་ཚེ་རྒྱལ་མཆོག་མར་མེ་མཛད་ཀྱི་སྤྱན་སྔར་བྱང་ཆུབ་མཅོག་ཏུ་ཐུགས་བསྐྱེད་པ་ན། མེ་ཏོག་ཨུཏྤ་ལ་ལྔ་ཞིག་དད་པའི་སེམས་ཀྱིས་གཏོར་བ་ལས་ཨུཏྤ་ལ་དཔག་ཏུ་མེད་པར་གྱུར་པ་རྣམས་རྒྱལ་བའི་དབུའི་སྟེང་དུ་ཨུཏྤ་ལའི་ཁང་རྩེགས་ཆེན་པོར་གྱུར་ཏེ། བྲམ་ཟེའི་བསོད་ནམས་ཀྱི་ཚོགས་མངོན་པར་འཕེལ་ཞིང་བྱང་ཆུབ་ཏུ་ལུང་སྟོན་པ་དེ་བཞིན་དུ་གྱུར་པའི་མོས་པ་མཛད་པར་ཞུ།

༈ གཉིས་པ་བྱང་ཆུབ་ལ་བར་དུ་གཅོད་པ་བསྲུང་ཞིང་སྐྱབས་སུ་འགྲོ་བ་ནི། དེ་ཡང་སྤྱིད་བར་དུ་གཅོད་པ་པོ་ནི་མི་དང་མི་མ་ཡིན་པའི་བདུད་ཀྱི་བྱེ་བྲག་ལ་བཏགས་མོད་ཀྱང༌། སྐབས་འདིར་ནི་མཁའ་མཉམ་གྱི་འགྲོ་བ་ཐམས་ཅད་ཕ་མའི་རང་བཞིན་དུ་གྱུར་བདུད་དང་བདུད་ཀྱི་བར་ཆད་ ༤༢༽དདུ་འཛིན་རྒྱུའི་དངོས་པོས་དབེན་ལ། སྲུང་བ་ཐམས་ཅད་ཀྱི་ནང་ནས་བྱང་ཆུབ་སེམས་ཀྱི་གོ་ཆ་ནི་སྲུང་བའི་མཆོག་ཡིན་ཕྱིར་གཞན་ལ་དགོས་ལ། འོན་ཀྱང་བྱང་ཆུབ་ལས་ཕྱིར་ལྡོག་པའི་བློ་མ་རུངས་པ་སྐྱེས་ན་བྱང་ཆུབ་ཀྱི་གེགས་སུ་བྱེད་པས། དེ་བསྲུང་བ་ལ་བྱང་ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཉིད་ཆེད་དུ་མངགས་པ་ནི་དེ་ཉིད་ཀྱི་སྨོན་ལམ་གྱི་མཐུ་ཡིན་ཕྱིར། དེས་ན་འོ་སྐོལ་རྣམས་གནས་པའི་སྣང་ཡུལ་འདི་ཐམས་ཅད་འཕགས་པ་སྤྱན་རས་གཟིགས་ཀྱི་སྐུ་ནམ་མཁའི་ཁམས་ཁྱབ་པ་གཅིག་གི་ནང་ཁོངས་སུ་ཆུད་པར་བསམ་པ་མཛད་འཚལ་ཏེ། སྤྱན་རས་གཟིགས་དབང་ཕྱུག་ལ་བརྟེན་པ་ནི་ཐ་ན་བ་བུའི་ཁུངས་བུ་གཅིག་ལ་བརྟེན་པ་ཡང་བདུད་དང་བདུད་ཀྱི་རིགས་སུ་གཏོགས་པ་བྱེ་བ་དུང་ཕྱུར་གྱིས་ཀྱང་གཡོ་བར་ ༤༣༽མི་ནུས་སོ། ཞེས་ཐུགས་རྗེ་ཆེན་པོ་པད་མ་ཅོད་པཎ་གྱི་རྒྱུད་དང་པུནྡྷ་རཱི་ཀའི་མདོ་སོགས་ལས་གསུངས་པས་ན་སྲུང་འཁོར་གྱི་མཆོག་ཏུ་གྱུར་པ་ལགས། ༈ དེ་ནས་སྐྱབས་སུ་འགྲོ་བ་ལ་སྤྱི་དང་ཁྱད་པར་གཉིས་ལས། སྤྱིར་ནི་ཕྱི་པ་མུ་སྟེགས་པ་དང་ནང་པ་སངས་རྒྱས་པ་གཉིས་པོ་སྐྱབས་འགྲོ་ཁོ་ནས་ཀྱང་བྱང་ཆུབ་ཀྱི་ལམ་དུ་འགྲོ་མི་འགྲོའི་ཁྱད་པར་གྱུར་པ་དང༌། ནང་པ་སངས་རྒྱས་པ་ལའང་ཐེག་པ་གསུམ་ག་སྐྱབས་འགྲོ་ལ་བརྟེན་དགོས་པར་ནི་མགོན་པོ་བྱམས་པས་རྒྱུད་བླ་མར། སྟོན་པ་བསྟན་པ་སློབ་དཔོན་གྱི། ཐེག་པ་གསུམ་དང་བྱེད་པ་གསུམ། མོས་པ་རྣམས་ཀྱི་དབང་བྱས་ནས། སྐྱབས་གསུམ་རྣམ་པར་བཞག་པ་ཡིན། ཞེས་གསུངས་པ་བཞིན། སྟོན་པ་སངས་རྒྱས། བསྟན་པ་དམ་ཆོས་ ༤༤༽སློབ་མ་དགེ་འདུན་ཏེ།

དཀོན་མཆོག་གསུམ་ལ་མོས་པས་སྐྱབས་གནས་སུ་བྱེད་པ་ནི་ཉན་རང་བྱང་སེམས་ཀྱི་ཐེག་པ་གསུམ་པོ་སྤྱིར་མཐུན་ཡང༌། བྱེ་བྲག་ཏུ་ཐེག་པ་ཆེ་ཆུང་ལ་སྐྱབས་འགྲོའི་ཡུལ་དང་དུས་དང་བསམ་པའི་ཁྱད་པར་ཐ་དད་པ་སྟེ་ཐེག་དམན་པ་གཉིས་པོ་ཡུལ་ནི་སངས་རྒྱས་མཆོག་གི་སྤྲུལ་པ་སྐུ། ཆོས་ཐུན་མོང་གི་ལུང་རྟོགས། དགེ་འདུན་ཉན་རང་གི་དགྲ་བཅོམ་པ་རྣམས་ལ་འདོད་ཀྱང༌། ཐེག་ཆེན་དུ་དེ་ཐམས་ཅད་འདུས་བྱས་ཀྱི་མཚན་ཉིད་ཅན་ཏེ། གཏན་གྱི་སྐྱབས་གནས་མ་ཡིན་པ་དང་བསམ་པ་ཡང་ཉན་རང་གཉིས་པོ་རང་ཉིད་ཞི་བ་དོན་གཉེར་དང༌། དུས་ཀྱང་ཇི་སྲིད་འཚོ་བར་ལས་མེད་ཚེ་བྱང་ཆུབ་ཀྱི་རྒྱུ་དང་སེམས་ཅན་གྱི་དོན་མ་ཡིན་པས་འདིར་མི་བཞེད་ལ་ཐེག་པ་ཆེན་པོ་འདི་ནི་བླ་མེད་བྱང་ཆུབ་ཏུ་འགྲོ་ཀུན་སྒྲོལ་བའི་ཤིང་རྟ་ ༤༥༽ཆེན་པོ་ཡིན་ཕྱིར། ཤེར་ཕྱིན་སྡུད་པ་ལས་ཀྱང༌། དེ་གང་ཞོན་ནས་སེམས་ཅན་ཐམས་ཅད་མྱ་ངན་ཟློ། ཐེག་པ་འདི་ནི་མཁའ་འདྲ་གཞལ་མེད་ཁང་ཆེན་ཏེ། དགའ་སྐྱིད་བདེ་བ་མངོན་པར་ཐོབ་བྱེད་ཐེག་པའི་མཆོག ཅེས་གསུངས་པ་ཉིད་ཡིན་པས་ན་སྐྱབས་འགྲོ་ཡང་ཐུན་མོང་མ་ཡིན་པ་ཁྱད་པར་ཅན་གྱི་དོན་དང་ལྡན་པ་ལགས་ཏེ། དེ་ཡང༌། ཡུལ་ནི་སངས་རྒྱས་སྐུ་གསུམ་གྱི་བདག་ཉིད། ཆོས་ཐེག་ཆེན་གྱི་ལུང་རྟོགས། དགེ་འདུན་པ་ཆེན་པོ་ལ་བཞུགས་པའི་བྱང་སེམས་འཕགས་ཚོགས་རྣམས་ལ། དུས་བྱང་ཆུབ་སྙིང་པོའི་བར་དུ་བསམ་པ་མཁའ་ཁྱབ་ཀྱི་སེམས་ཅན་ཡོད་དོ་ཅོག་སངས་རྒྱས་ཀྱི་གོ་འཕང་ལ་འགོད་ཕྱིར་དུ་སྐྱབས་སུ་འགྲོ་བ་ཡིན་པས་ཁྱད་པར་དུ་འཕགས་པ་སྟེ། དེ་ལྟ་བུའི་ཁྱད་དོན་རྣམས་ཁྱེད་ཅག་སོ་སོའི་ ༤༦༽ཐུགས་ལ་ངེས་པར་མཛད་ནས། འོ་སྐོལ་གྱི་མདུན་འདིར་སྐུ་གསུང་ཐུགས་རྟེན་དངོས་སུ་བཤམས་པ་འདི་དག་མཚོན་བྱེད་དུ་བགྱིས་ནས། ནམ་མཁའི་ཁམས་འདིར་པདྨ་ཉིད་ཟླའི་གདན་ཡངས་ཤིང་རྒྱ་ཆེ་བའི་སྟེང་ན་ཁྱད་པར་ལྒཡི་སྐྱབས་ཡུལ་ཐེག་ཆེན་གྱི་དཀོན་མཆོག་མ་ལུས་པ་སྤྲིན་ཕུང་འཁྲིག་པ་ལྟར་ཁྲ་ལམ་མེ་མངོན་སུམ་དུ་བཞུགས་པར་མོས་པ་དང༌།

བདག་སློབ་དཔོན་ལ་ཡང་ཐ་མལ་པའི་སྣང་བ་མ་མཛད་པར། སྐུ་བྱང་སེམས་ཀྱི་དགེ་འདུན། གསུང་ཐེག་ཆེན་གྱི་དམ་ཆོས། ཐུགས་སངས་རྒྱས་ཆོས་ཀྱི་སྐུའི་ངོ་བོར་མོས་པའི་ངང་ནས། རང་གཞན་མཁའ་ཁྱབ་ཀྱི་སེམས་ཅན་ཐམས་ཅད་ཐམས་ཅད་བླ་མེད་རྫོགས་པའི་བྱང་ཆུབ་རིན་པོ་ཆེ་ཐོབ་ཕྱིར་ཁ་ཙམ་ཚིག་ཙམ་མ་ཡིན་པར་སྙིང་ཐག་པ་ནས་སྐྱབས་སུ་མཆིའོ། བྱང་ཆུབ་མ་ཐོབ་ཀྱི་བར་དུ་ ༤༧༽ཐུགས་རྗེས་བཟུང་ཞིག་སྙམ་པའི་དད་གུས་ཀྱི་གདུངས་བགས་བསྐྱེད་དེ་ཐལ་མོ་སྦྱར་ནས་སྐྱབས་འགྲོའི་ཚིག་འདི་དག་གི་རྗེས་ཟློས་མཛད་པར་ཞུ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། སློབ་དཔོན་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བ་དུས་འདི་ནས་བཟུང་སྟེ་སྙིང་པོ་བྱང་ཆུབ་ལ་མཆིས་ཀྱི་བར་དུ། རྐང་གཉིས་རྣམས་ཀྱི་མཆོག་སངས་རྒྱས་སྐུ་གསུམ་གྱི་བདག་ཉིད་རྣམས་ལ་སྐྱབས་སུ་མཆིའོ། འདོད་ཆགས་དང་བྲལ་བ་རྣམས་ཀྱི་མཆོག་ཞི་བ་མྱ་ངན་ལས་འདས་པ་དོན་དམ་པའི་ཆོས་ལ་སྐྱབས་སུ་མཆིའོ། ཚོགས་རྣམས་ཀྱི་མཆོག་འཕགས་པ་བྱང་ཆུབ་སེམས་དཔའ་ཕྱིར་མི་ལྡོག་པའི་དགེ་འདུན་རྣམས་ལ་སྐྱབས་སུ་ ༤༨༽མཆིའོ། 

ཞེས་ལན་གསུམ་བརྗོད་ཅིང་མེ་ཏོག་ཐོར་དུ་བཞུག་གོ ༈ དེ་ལྟར་སྐྱབས་སུ་འགྲོ་བའི་སྡོམ་པ་འདི་ལྟ་བུ་བླངས་ཤིང་ཐོབ་པའི་ཕན་ཡོན་དཔག་ཏུ་མེད་དོ། དེ་ཐམས་ཅད་ཇོ་བོས་དོན་བརྒྱད་དུ་བསྡུས་ནས་གསུངས་པ་རྣམས་གོ་བདེ་བའི་ཕྱིར་བརྗོད་ན། དཀོན་མཆོག་གསུམ་སྐྱབས་སུ་སོང་བ་ཙམ་གྱིས་ནང་པ་སངས་རྒྱས་པ་ཁྱུར་ཆུད་པས་དཀོན་མཆོག་གིས་ཐུགས་རྗེས་ཟིན་པ་དང༌། བསླབ་སྡོམ་མཐའ་དག་གི་གཞི་རྟེན་དུ་འགྱུར་བ་དང༌། མི་དང་མི་མ་ཡིན་གྱི་གནོད་འཚེ་མཐའ་དག་ལས་སྐྱོབས་ཅིང་བསྲུང་བ་དང༌། ཐོག་མེད་ནས་བསགས་པའི་སྡིག་སྒྲིབ་ཐམས་ཅད་ཟད་པར་བྱེད་པ་དང༌། བསོད་ནམས་ཀྱི་ཚོགས་རྒྱ་ཆེར་འཕེལ་བ་དང༌། ཚེ་འཕོས་པ་ན་ངན་སོང་ལོག་པར་ལྟུང་བར་མི་འགྱུར་བ་དང༌། ལམ་གྱི་ཡོན་ཏན་ཁྱད་པར་ཅན་རྒྱུད་ལ་སྐྱེ་བ་དང༌། བླ་ན་མེད་པའི་བྱང་ཆུབ་ཚང་རྒྱ་ ༤༩༽བར་འགྱུར་བ་སྟེ། སྐྱབས་འགྲོ་ཁྱད་པར་ཅན་གྱི་ཕན་ཡོན་ནི་དེ་ལྟ་བུ་འབྱུང་བ་ལགས། ༈ དེ་ལྟར་སྐྱབས་སུ་འགྲོ་བའི་སྡོམ་པ་ཐོབ་ནས། དེའི་བསླབ་བྱ་དང་བསྲུང་བྱའི་གནས་རྣམས་ལ་སློབ་དགོས་ཏེ། དེ་མ་མཆོག་གསུམ་སོ་སོའི་བསླབ་བྱ་དྲུག་དང༌། ཐུན་མོང་གི་ལྔ་ཡོད་པ་རྣམས་ཐུགས་རྒྱུད་ལ་ངེས་པར་བྱས་ནས་སྤང་བླང་ཚུལ་བཞིན་སྒྲུབ་འཚལ་ཏེ། དེ་དག་གང་ཞེ་ན། དེ་ཡང་སངས་རྒྱས་ལ་སྐྱབས་སུ་སོང་ནས་ནི་འཇིག་རྟེན་གསུམ་ན་དོ་ལས་ལྷག་པའི་སྐྱབས་གནས་གང་ཡང་མ་མཆོས་པའི་ཕྱིར། འཇིག་རྟེན་གྱི་ལྷ་ཚངས་པ་བརྒྱ་བྱིན་ཕྱཱ་དང་དབང་ཕྱུག་སོགས་ནས། རང་རང་གི་ཕོ་ལྷ་དགྲ་ལྷ་ཡུལ་ལྷ་སོགས་གང་ལ་ཡང་སྐྱབས་གནས་མི་རེ། ཆོས་ལ་སྐྱབས་སུ་སོང་ནས་དམ་པའི་ཆོས་ནི་ཐོག་མཐའ་བར་སུ་ ༥༠༽དགེ་བའི་རང་བཞིན་ཡིན་པས་དེ་ལས་སྐྱབས་སུ་བྱས་ནས་ནི་སེམས་ཅན་ལ་གནོད་འཚེ་བྱེད་ན་སྡིག་པ་ཆེན་པོ་ཆེར་འགྱུར་བས་གཏན་ནས་སྤང༌། དགེ་འདུན་ལ་སྐྱབས་སུ་སོང་ནས་གྲོགས་ཆད་པ་མཚུངས་པར་སྤྱོད་པའམ། ལྟ་བ་མཐུན་པ། སྤྱོད་པ་མཐུན་པ།

སྐྱབས་གནས་མཐུན་པ་དང་འགྲོགས་དགོས་ཀྱི། དཀོན་མཆོག་ལ་སྐྱབས་སུ་མི་འཛིན་པ། ལྟ་བ་ལོག་པ་སྒྱུ་འབྲས་ལ་མི་བརྩི་བ་སྡིག་པ་སྤྱོད་པའི་གྲོགས་ལ་བསྟེན་པར་མི་བྱའོ། དེ་ལྟར་དགག་པའི་བསླབ་བྱ་གསུམ་བསྟན་ནས། གཉིས་པ་བསྒྲུབ་པའི་བསླབ་བྱ་ནི། སངས་རྒྱས་ལ་སྐྱབས་སུ་སོང་ཕྱིན་ཆད་ནས་བདེ་བར་གཤེགས་པའི་སྐུ་གཟུགས་མཆོད་རྟེན་གྱི་རིགས་བྲིས་འབུར་ཆེ་ཆུང་ལེགས་མི་ལེགས་ཅི་ལྟ་བུ་ཞིག་སྣང་ཡང་ཕྱག་མཆོད་བཀུར་བསྟི་ ༥༡༽ཞབས་གཏོགས་སུ་གང་འགྱར་ལ་འབད་པ་མ་གཏོགས། བཤིག་བཅོ་བཅག་གྲུག་བརྡེག་བསྐྱུར་འགོང་གཡུག་སོགས་མི་བྱ། བཙོངས་པའི་རིན་མི་ཟ། བུ་ལོན་གྱི་གཏའ་མར་བྱེད་པ་དང་རྩེ་མོའི་ཡོ་བྱད་དུ་བཀོལ་བ་སོང་དཀོན་མཆོག་ལ་བརྙས་པར་འགྲོ་བའི་རིགས་སྤུ་ཙམ་མི་བྱ་བར་གུས་པར་བྱ། ཆོས་ལ་སྐྱབས་སུ་སོང་ནས་དམ་པའི་ཆོས་ཀྱི་རྟེན་ཡི་གེ་འབྲུ་གཅིག་ཡན་ཆོད་ལ་སྒྲིབ་པ་མི་གསོག་ཅིང་ཕྱག་མཆོད་བཀུར་སྟི་བྱ་ཚུལ་གོང་བཞིན་དང༌། ཐེག་པ་དང་གྲུབ་མཐའ་ཆོས་ལུགས་གང་ལའང་སྐུར་པ་མི་གདབ་ཅིང་དག་སྣང་སྦྱང༌། དགེ་འདུན་ལ་སྐྱབས་སུ་སོང་ནས་ངུར་སྨྲིག་གི་རྟགས་ཙམ་འཆང་བ་ཡན་ཆོད་ལ་འཕགས་པའི་དགེ་འདུན་དཀོན་མཆོག་ཏུ་འདུ་ཤེས་བསྐྱེད་ནས་གུས་པས་བཀུར་སྟི་བྱ་ ༥༢༽ཞིང༌། བསྟན་པའི་སྒོར་བཞུགས་སོ་འཚལ་ལ་ལོག་བལྟ་ཆགས་སྡང་ཀུན་སློང་སྤང་ནས་ཅི་ནུས་ཀྱི་ཞབས་ཏོག་སྒྲུབས་ཁྱད་པར་དུ་བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ནི་ཁྱིམ་པའམ་རབ་ཏུ་བྱུང་བ་རྟགས་དང་ཆ་ལུགས་ཇི་ལྟ་བུར་སྣང་ནའང་ཐེག་པ་ཆེན་པོའི་དགེ་འདུན་དཀོན་མཆོག་དངོས་ཀྱི་འདུ་ཤེས་བསྐྱེད་ཅིག་གུས་པར་བྱའོ། ༈ དེ་ལྟར་དཀོན་མཆོག་སོ་སོའི་བསླབ་བྱ་བསྟན་ནས། དེ་རྣམས་ཐུན་མོང་གི་བསླབ་བྱ་ལྔ་ནི། དཀོན་མཆོག་གསུམ་ལ་སྐྱབས་སུ་སོང་བ་རྣམས། རྣམ་པ་ཐམས་ཅད་དུ་ནོར་གྱི་བྱ་དགའ་ཆེན་པོའི་ལུས་དང་སྲོག་གི་ཕྱིར་ཡང་དཀོན་མཆོག་གསུམ་གྱི་སྤང༌།

དགོས་དོན་གལ་པོ་ཆེ་ཅི་ལྟ་བུ་ལ་ཐུགས་ཀྱང་དཀོན་མཆོག་ལ་གདབ་པ་ལས་ཏབས་གཞན་ནི་བཙལ། ཕྱོགས་གང་དུ་འགྲོ་ཡང་ཕྱོགས་དེར་བཞུགས་པའི་སངས་རྒྱས་ཀྱི་ཞིང་ཁམས་ལ་ ༥༣༽ཕྱག་བྱ་ཞིང་སྐྱབས་འགྲོ་དང་གསོལ་བ་གདབ་སྟེ། ཕྱོགས་བཅུ་ཐམས་ཅད་སངས་རྒྱས་ཀྱི་ཞིང་གི་མ་ཁྱབ་པའི་ཕྱིར་རོ། དུས་དང་དུས་ཀྱི་མཆོད་པ་ཅི་ནུས་དང༌། ཅི་ཟ་ཅི་འཐུང་གི་ཕུད་ཀྱིས་དཀོན་མཆོག་མཆོད་ཅིང༌། ནང་ནུབ་ཐམས་ཅད་དུ་སྐྱབས་སུ་འགྲོ་བའི་ཉམས་ལེན་སྤེལ་སྦྱང་ལ་འབད་རྩོལ་དུ་བྱ་བ་སྟེ། དེ་ལྟར་སྐྱབས་འགྲོའི་བསླབ་བྱ་དང་དམ་ཚིག་དེ་དག་བློ་ངེས་ཤིང་ལག་ལེན་དུ་ཐེབས་པར་མཛད་དགོས་པ་ལགས། ༈ སྦྱོར་བའི་ཆོས་གསུམ་པ་བསོད་ནམས་ཀྱི་ཚོགས་བསགས་པའི་རིམ་པ་ནི། དེ་ཡང་ཁྱེད་ཅག་སྔོན་གྱི་ཚེ་རབས་མང་པོའི་དགོང་ནས་ཀྱང་བསོད་ནམས་བསགས་པའི་འབྲས་བུས་ད་ལྟ་བྱང་ཆུབ་ཀྱི་རྒྱུ་དང་ལམ་ལ་མོས་ཤིང་ཞུགས་པའི་སྐབས་བ་ཅན་དུ་གྱུར་མོད་ལ། དེང་ཡང་བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་ ༥༤༽སྐྱེ་བར་བྱེད་པ་ཡང་བསོད་ནམས་མངོན་པར་འདུ་བྱ་བ་ཉིད་གལ་ཆེ་བས་ན། ཡན་ལག་བདུན་གྱི་སྒོ་ནས་ཚོགས་བསགས་པར་བྱ་སྟེ། དེ་ལ་བསོད་ནམས་མ་ཡིན་པའི་ལས་གང་བགྱིས་པའི་གཉེན་པོར་བསོད་ནམས་ཀྱི་ཡན་ལག་སོ་སོ་ལ་འབད་པ་སྟེ། ཉོན་མོངས་པ་ང་རྒྱལ་གྱི་དབང་གིས་ཡུལ་ཁྱད་པར་ཅན་ལ་མ་གུས་པའི་གཉེན་པོར་ཕྱག་འཚལ་བ་དང༌། འདོད་པ་དང་སེར་སྣའི་སྐྱོན་གྱིས་མཆོད་འོས་ལ་བསྙེན་ཅིག་བཀུར་བར་མ་བྱས་པའི་གཉེན་པོར་མཆོད་པ་འབུལ་བ་དང༌། ཐོགས་མེད་ནས་བག་ཆགས་ངན་གོམས་ཀྱི་སྐྱོན་ལས། བྱ་བར་མི་རུང་བའི་ལས་ངན་བགྱིས་པའི་གཉེན་པོར་སྡིག་པ་བཤགས་པ་དང༌། ཕྲ་དོག་གི་མཐུས་གཞན་གྱི་ཡོན་ལ་སྨོད་ཅིང་དགེ་བ་ལ་བར་ཆོད་བྱས་པའི་གཉེན་པོར་རྗེས་སུ་ཡི་རངས་ ༥༥༽སྒོམ་པ། གཏི་མུག་གི་དབང་གིས་དམ་པའི་ཆོས་སྤངས་པའི་གཉེན་པོར་ཆོས་འཁོར་བསྐུལ་བ་དང༌། ཞེ་སྡང་དང་གནོད་སེམས་ཀྱི་སྐྱོན་གྱིས་སྐྱེད་བུ་དམ་པ་ལ་བསམ་སྦྱོར་ལོག་པ་བྱས་པའི་གཉེན་པོར་མྱ་ངན་ལས་མི་འདའ་བར་གསོལ་བ་གདབ་པ།

དགེ་རྩ་ལ་ཡིད་མི་ཆེས་པ་དང༌། ལོག་མིན་དུ་བསྔོས་པའི་གཉེན་པོར་དགེ་བ་བྱང་ཆུབ་ཆེན་པོར་བསྔོ་བ་སྟེ། བདུན་པོ་འདི་བསོད་ནམས་གསོག་པའི་ཐབས་མ་ལུས་པ་འདུ་ཞིང་བྱང་ཆུབ་དུ་སེམས་བསྐྱེད་པའི་མཐུན་རྐྱེན་མཆོག་ཏུ་གྱུར་པ་ལགས་པས། དེས་ན་ཚོགས་ཀྱི་ཞིག་དང་རྟེན་དུ་གྱུར་པ་ནི་དངོས་སུ་བཤམས་པའི་དཀོན་མཆོག་གི་རྟེན་ཁྱད་པར་ཅན་རྣམས་དང༌། ཡིད་ཀྱིས་གསལ་བའི་རྟེན་མདུན་གྱི་ནམ་མཁར་དཀོན་མཆོག་ ༥༦༽རིན་པོ་ཆེ་རྣམས་དང་གཞན་ཡང་བླ་མ་སངས་རྒྱས་བྱང་སེམས་ཡི་དམ་མཁའ་འགྲོ་ཆོས་སྲུང་གི་ཚོགས་མ་ཚང་བ་མེད་པར་བཞུགས་པའི་མོས་པ་མཛད། དེ་ཙམ་དུ་མ་ཟད་དེ་ཕྱོགས་བཅུ་མཐའ་ཡས་པའི་སངས་རྒྱས་ཀྱི་ཞིང་གངྒའི་ཀླུང་གི་བྱེ་མ་སྙེད་ཀྱི་རྡུལ་ཕྲ་རབ་རོ་རོའི་ཁྱོན་ལ་ཡང་སངས་རྒྱས་ཀྱི་ཞིང་གྲངས་མེད་པ་བཞུགས་པའི་ཚུལ་ནི་འོ་སྐོལ་པོ་སྐྱེའི་བློས་དཔག་ཅིག་གཞལ་བའི་ཡུལ་དུ་མ་གྱུར་ལ། ཞིང་ཁམས་དེ་ཐམས་ཅད་ཀྱི་རྒྱལ་བ་སྲས་བཅས་ཀུན་གྱིས་མི་མཁྱེན་མི་གཟིང་པ་ནི་སྐྲ་རྩེ་བརྒྱར་བཤག་པའི་ཆ་སྐམ་ཡང་མི་སྲིད་པ་ན། དེ་ཐམས་ཅད་ལ་ཕྱག་མཆོད་དག་ཡན་ལག་བདུན་པ་འབུལ་བའི་ཡུལ་དུ་ཉེ་བར་དམིགས་པ་དང༌། ༈ ཇི་ལྟར་འབུལ་བའི་ཐབས་ཀྱི་དང་པོར། ཁྱེད་ཅག་རང་རང་གི་ལུས་ ༥༧༽འདི་གཅིག་པུ་མ་ཡིན་པར་རང་ཉིད་ཅི་ལྟ་བུའི་ཕྱག་འཚལ་བ་པོ་བྱེ་བ་གྲངས་མང་པོ་ཡིད་ཀྱིས་སྤྲུལ་པ་དང༌། མཁའ་མཉམ་གྱི་སེམས་ཅན་ཀུན་ཀྱང་ལྷག་གཅིག་གུས་པས་ཕྱག་འཚལ་བར་དམིགས་ལ། འདི་སྐབས་ཡན་ལག་བདུན་གྱི་འདོན་ཆ་ནི་དིང་སང་ཕལ་ཆེར་སྤྱོད་འཇུག་གི་གཞུང་བཞིན་མཛད་སྲོལ་མང་ནའང༌། འདིར་ནི་རྒྱལ་བ་གྲངས་མེད་པའི་སྐུ་དང་ཞིང་ཁམས་ཀྱི་ཡོན་ཏན་གང་གིས་བ་སྤུའི་ཁུངས་གཅིག་ལ་རྫོགས་པའི་གོ་འཕང་བརྙེས་ཀྱང་སེམས་དོན་དུ་བྱང་སེམས་ཀྱི་ཚུལ་བསྟན་ནས་སྨོན་ལམ་བདེན་པ་ལ་མངའ་མཛད་པ་འཕགས་པ་ཀུན་ཏུ་བཟང་པོས་གསུངས་པ་བཞིན་བྱ་སྟེ། བླ་མ་དང་དཀོན་མཆོག་རིན་པོ་ཆོ་ཕྱོགས་བཅུའི་ཞིང་ཁམས་ནམ་མཁས་གང་ཁྱབ་ན་བཞུགས་པའི་རྒྱལ་བ་སྲས་བཅས་ཐམས་ཅད་ལ་

༥༨༽བདག་ལུས་གྲངས་མེད་དུ་སྤྲུལ་བ་དེ་རྣམས་དང་སྐྱེ་འགྲོ་མཐའ་དག་གུས་ཕྱག་འཚལ་བར་མོས་པ་མཛད་ནས་ཚིག་འདི་རྗེས་བཟློགས་མཛད་པར་ཞུ། ༈ ཇི་སྙེད་སུ་དག་ཕྱོགས་བཅུའི་འཇིག་རྟེན་ན། དུས་གསུམ་གཤེགས་པ་མི་ཡི་སེང་གི་ཀུན། བདག་གིས་མ་ལུས་དེ་དག་ཐམས་ཅད་ལ། ལུས་དང་ངག་ཡིད་དང་བས་ཕྱག་བགྱིའོ། བཞག་པོ་སྤྱོད་པའི་སྨོན་ལམ་སྟོབ་དག་གིས། རྒྱལ་བ་ཐམས་ཅད་ཡིད་ཀྱི་མངོན་སུམ་དུ། ཞིང་གི་རྡུལ་སྙེད་ལུས་རབ་བཏུད་པ་ཡིས། རྒྱལ་བ་ཀུན་ལ་རབ་ཏུ་ཕྱག་འཚལ་ལོ། གསེར་འགྱུར་རྩི་ཡི་རྣམ་པ་མཆོག་ལྟ་བུ། མིག་གཙང་ལུས་འདི་བླངས་ནས་རྒྱལ་བའི་སྐུ། རིན་ཆེན་རིན་ཐང་མེད་པར་བསྒྱུར་མཛད་པ། རིན་ཆེན་བྱང་ཆུབ་སེམས་ལ་ཕྱག་འཚལ་ལོ། ༈ དེ་ལྟར་ཕྱག་འཚལ་བ་སྔོན་དུ་སོང་ནས། གཉིས་པ་ ༥༩༽མཆོད་པ་འབུལ་བའི་དང་པོར་བསྟོད་དབྱངས་ཀྱི་མཆོད་པ་ནི། སྔོན་དེ་བཞིན་གཤེགས་པ་དུས་མཁྱེན་རྒྱལ་པོ་སྙན་དང་ངག་མཁན་དུ་གྱུར་ཚེ་བདེ་གཤེགས་རྩ་མཆོག་ལ་ཚིགས་སུ་བཅད་པའི་དབྱངས་ཀྱི་བསྟོད་ནས་བྱང་ཆུབ་ཏུ་ཐུགས་བསྐྱེད་པའི་ལོ་རྒྱུས་ལྟ་བུ་ལྷག་བསམ་གྱིས་བསྟོད་དབྱངས་ཕུལ་བ་ནི་མཆོད་པའི་རབ་ཏུ་འགྱུར་ཞིང༌། རྒྱལ་བ་རྣམས་ལ་བསྟོད་པས་མཉེས་པ་དག་སྨད་པས་མི་དགྱེས་པ་ལྟ་བུའི་འཛིན་རྟོག་ལས་འདས་ཀྱང༌། རང་ཉིད་བསྟོད་པའི་བསོད་ནམས་ཚད་མེད་ཐོབ་པ་ནི་རྒྱུ་འབྲས་ཀྱི་རྟེན་འབྲེལ་ཡིན་ཕྱིར། ཕྱོགས་བཅུའི་འཇིག་རྟེན་རེ་རེའི་རྡུལ་ཕྲ་རབ་ཀྱི་ཁྱོན་རེ་ལ་ཞིང་ཁམས་གྲངས་མེད་པར་བཞུགས་པའི་བདེ་གཤེགས་སྲས་བཅས་ཐམས་ཅད་ལ་དབྱངས་ཀྱི་ཡན་ལག་མཐའ་ཡས་པས་རྒྱལ་བའི་ཡོན་ཏན་ལ་མངོན་ ༦༠༽པར་བསྔགས་པ་བདག་ཉིད་ཀྱི་སྤྲུལ་ཚོགས་དང་འགྲོ་ཀུན་ལྷན་ཅིག་པས་བསྟོད་པ་བྱེད་པར་མོས་ལ་འདི་བཞིན་རྗེས་ཟློས་མཛོད། ༈ རྡུལ་གཅིག་སྟེང་ན་རྡུལ་རྙེད་སངས་རྒྱས་རྣམས། སངས་རྒྱས་སྲས་ཀྱི་དབུས་ན་བཞུགས་པ་དག དེ་ལྟར་ཆོས་ཀྱི་དབྱིངས་རྣམས་མ་ལུས་པ། ཐམས་ཅད་རྒྱལ་བ་བདག་གིས་གང་བར་མོས།

དེ་དག་བསྔགས་པ་མི་ཟད་རྒྱ་མཚོ་རྣམས། དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱི། རྒྱལ་བ་ཀུན་གྱི་ཡོན་ཏན་རབ་བརྗོད་ཅིང༌། བདེ་བར་གཤེགས་པ་ཐམས་ཅད་བདག་གིས་བསྟོད། དེ་ནས་མཆོད་པ་འབུལ་བའི་ཡན་ལག་དངོས་ལ། ད་ལྟ་འདིར་ངོས་སུ་བཤམས་པའི་མཆོད་རྫས་འདི་དག་དམིགས་རྟེན་མཚོན་བྱེད་ཙམ་སྟེ། དོན་ལ་འདི་དག་རེ་རོ་ལས་ཀྱང་མཆོད་པའི་དངོས་པོ་བསམ་གྱིས་མི་ཁྱབ་པ་འདོད་པའི་ཡོན་ཏན་གང་ལ་ཅི་དགོས་ཟད་མེད་དུ་ ༦༡༽འབྱུང་བར་དམིགས་ཤིང༌། གཞན་ཡང་གླིང་བཞི་བྱེ་བ་ཕྲག་བརྒྱའི་ཞིང་ན་འདོད་པའི་ཡོན་ཏན་ཕུན་སུམ་ཚོགས་པའི་བྱེ་བྲག་ཅི་ཡོད་པ་ཐམས་ཅད་ཀྱང༌། འོ་སྐོ་རྣམས་ལྟ་བུའི་རྨོངས་པ་བློ་ཆུང་གི་སེམས་ཁོག་ཏུ་ཆུད་པ་དཀའ་ནའང༌། བྱང་ཆུབ་སེམས་དཔའ་ཆེན་པོ་འཕགས་པ་ཀུན་ཏུ་བཟང་པོའི་སྨོན་ལམ་གྱི་སྟོབས་ཚད་མེད་པའི་བདེན་པས་བྱིན་གྱིས་རླབས་ཀྱིས་སངས་རྒྱས་སྲས་བཅས་མ་ལུས་པའི་སྤྱན་སྔར་མཆོད་སྤྲིན་ནམ་མཁའི་མཛོད་དུ་གྱུར་བར་དམིགས་ཤིང༌། རང་ཉིད་ཀྱི་ལུས་ལོངས་སྤྱོད་གཏན་འདུན་ཐམས་ཅད་ཀྱང་ལྟོས་མེད་དུ་འབུལ་བའི་མོས་པ་དང་བཅས་པས་རྗེས་ཟློས་འདི་བཞིན་མཛད་པར་ཞུ། མེ་ཏོག་དམ་པ་འཕྲེང་བ་དམ་པ་དང༌། སིལ་སྙན་རྣམས་དང་བྱུགས་པ་བདུག་མཆོག་དང༌། མར་མེ་མཆོག་དང་བདུག་སྤོས་དམ་པ་ཡིས། ༦༢༽རྒྱལ་བ་དེ་དག་ལ་ཡང་མཆོད་པར་བགྱི། ན་བཟའ་དམ་པ་རྣམས་དང་དྲི་མཆོག་དང༌། ཕྱེ་མའི་ཕུར་མ་རི་རབ་མཉམ་པ་དང༌། བཀོད་པས་ཁྱད་པར་འཕགས་པའི་ཚོགས་ཀུན་གྱིས། རྒྱལ་བད་དེ་དག་ལ་ཡང་མཆོད་པར་བགྱི། མཆོད་པ་གང་རྣམས་བླ་མེད་རྒྱ་ཆེ་བ། དེ་དག་རྒྱལ་བ་ཐམས་ཅད་ལ་ཡང་མོས། བཟང་པོ་སྤྱོད་ལ་དད་པའི་སྟོབ་དག་གིས། རྒྱལ་བ་ཀུན་ལ་ཕྱག་འཚལ་མཆོད་པར་བགྱི། རྒྱལ་དང་དེ་སྲས་རྣམས་ལ་རྟག་ཏུ་ནི། བདག་གི་ལུས་ཀུན་གཏན་དུ་འབུལ་བར་གྱིས། སེམས་དཔའ་མཆོག་རྣམས་བདག་ནི་ཡོངས་བཞེས་ཤིག གུས་པར་ཁྱོད་ཀྱིས་འབངས་སུ་མཆི་བར་བགྱི། ༈ གསུམ་པ་བླ་མའི་བྱང་ཆུབ་ལ་བགེགས་སུ་བྱེད་པ་ནི་དུག་གསུམ་གྱིས་ཀུན་ནས་བླངས་པའི་མི་དགེ་བ་རྣམས་ཡིན་ཏེ།

འདོད་ཆགས་ཞེ་སྡང་གཏི་མུག་ ༦༣༽གསུམ། དེས་བསྐྱེད་ལས་ནི་མི་དགེ་བ། ཞེས་པ་དེ་སྦྱང་ཞིང་དག་པར་བྱེད་པའི་ཐབས་ལ། རང་གཞན་མཁའ་ཁྱབ་ཀྱི་སེམས་ཅན་ཐམས་ཅད་ཀྱིས་འཁོར་བ་ཐོག་མེད་ནས་ད་ལྟ་ཡན་གྱི་མི་དགེ་སྡིག་པའི་ལས་རང་གིས་བགྱིས་པ་དང་གཞན་ལ་དགྱིད་དུ་བཅུག་པ་དང་སྡིག་པ་ལ་རྗེས་སུ་ཡི་རངས་པའི་ལས་ངན་མཐའ་དག་ལ་དུག་འཐུང་བ་ལྟ་བུའི་འགྱོད་པ་དྲག་པོ་བསྐྱེད་པ་ནི་རྣམ་པར་སུན་འབྱིན་པའི་སྟོབས་ཡིན་ལ། དེའི་གཉེན་པོར་ཚོགས་བསགས་སྒྲིབ་སྦྱོང་གི་ལས་ལ་བརྩོན་པ་ནི་གཉེན་པོ་ཀུན་ཏུ་སྤྱོད་པའི་སྟོབས་དང༌། ཕྱིན་ཆད་སྡིག་པ་སྲོག་ལ་བབས་ཀྱང་མི་དགྱིད་པའི་དམ་བཅའ་བཟུང་བ་ནི་ཉེས་པ་ལས་བཟློག་པའི་སྟོབས་དང༌། བླ་མ་དང་དཀོན་མཆོག་གི་དྲུག་དུ་སྡིག་བཤགས་སྐྱབས་འགྲོ་སེམས་བསྐྱེད་ལ་འབད་པ་ནི་རྟེན་གྱི་སྟོབས། ༦༤༽ཏེ། དེ་ལྟར་སྟོབ་བཞིའི་སྒོ་ནས་བཤགས་ན་སྡིག་པ་ཚན་པོ་ཆེ་ཇི་ལྟ་བུ་ཡག་སྦྱོང་བར་ནུས་ཏེ། སྔོན་རྒྱལ་པོ་མ་སྐྱེས་དགྲ་འཚམ་མེད་པ་ལྔ་ཚང་བར་བྱས་པའི་སྡིག་པོ་ཆེ་ཡང༌། རང་དང་མཁའ་ཁྱབ་ཀྱི་སེམས་ཅན་ལྷན་ཅིག་པའི་སྡིག་པ་བཤགས་པས་སྐད་ཅིག་ཙམ་ལ་དག་པར་གྱུར་པའི་མོས་པ་བཞིན། ཁྱེད་ཅག་རང་རང་གི་སྡིག་སྒྲིབ་གང་ཅི་ཡོད་པ་རྣམས་དང་སེམས་ཅན་ཐམས་ཅད་ཀྱི་སྡིག་པ་ཡང་བྱང་བར་དམིགས་པ་དང༌། སླན་ཆད་སྡིག་པར་གྱུར་པ་གཏན་མི་དགྱིད་པའི་དམ་བཅའ་དང་ལྡན་པའི་ངང་ནས་རྗེས་ཟློས་འདི་བཞིན་མཛད་འཚལ། འདོད་ཆགས་ཞེ་སྡང་གཏི་མུག་དབང་གིས་ནི། ལུས་དང་ངག་དང་དེ་བཞིན་ཡོད་ཀྱིས་ཀྱང༌། སྡིག་པ་བདག་གིས་བགྱིས་པ་ཅི་མཆིས་པ། དེ་དག་ཐམས་ཅད་བདག་གིས་སོ་སོར་བཤགས། བདག་ནི་ཁྱོད་ཀྱིས་ཡོངས་སུ་བཟུང་བས་ན། ༦༥༽སྲིད་ན་མི་འཇིགས་སེམས་ཅན་ཕན་པར་དགྱིད། སྔོན་གྱི་སྡིག་ལས་ཡང་དག་འདའ་དགྱིད་ཅིང༌། སྡིག་པ་གཞན་ཡང་སླན་ཆད་མི་དགྱིད་དོ། ༈ བཞི་པ་གཞན་གྱི་དགེ་བ་ལ་ཡི་རང་ཞིང་དག་སྣང་དང་དགའ་བ་སྒོམ་པ་ནི་རང་ཉིད་ཀྱིས་དགེ་རྩ་བགྱིད་པ་དང་ཁྱད་མེད་ཿཔའི་བསོད་ནམས་ཐོབ་སྟེ།

སྔོན་རྒྱལ་པོ་གསལ་རྒྱལ་གྱིད་དེ་བཞིན་པ་ཉན་ཐོས་ཀྱི་དགེ་འདུན་རྒྱ་མཚོའི་ཚོགས་དང་བཅས་པ་ལ་ཞག་བདུན་གྱི་བར་དུ་མཆོད་པའི་ཡོ་བྱད་རྒྱ་ཆེན་པོས་བསྙེན་ཅིང་བསྐུར་བ་དེ་དབུལ་པོ་དེས་པ་སོགས་སྤྲང་པོ་ལྔ་བརྒྱའི་ཚོགས་ཀྱིས་མཐོང་བས། བདག་ཅག་བསོད་ནམས་དམན་པས་སངས་རྒྱས་མཆོད་པར་རྔོ་མ་ཐོབ་མོད་ཀྱི། རྒྱལ་པོས་འདི་ལྟ་བུ་མཆོད་པ་ནི་ངོ་མཚར་ཆེའོ་སྙམ་པའི་ཡི་རངས་བྱས་པ་དེ་སངས་རྒྱས་ཀྱི་མཁྱེན་ཕྱིར་ ༦༦༽ཉིན་དྲུག་གི་བར་དུ་དགེ་བ་བསྔོ་བ་ནི་སྤྲང་པོ་ཡི་རངས་སྒོམས་མཁན་རྣམས་ལ་དམིགས་ནས་མཛད་པའི་ལོ་རྒྱུས་ལྟར། རྗེས་སུ་ཡི་རངས་ཀྱིས་བསོད་ནམས་དཔག་ཏུ་མེད་པས། ཁྱེད་ཅག་གིས་ཀྱང་ཕྱོགས་བཅུའི་འཇིག་རྟེན་གྱི་ཁམས་ཀུན་ན་རྒྱལ་བ་སྲས་བཅས་རྣམས་སྐྱིས་ཟག་མེད་ཡེ་ཤེས་ཀྱི་ཚོགས་ཆེན་རྒྱུན་ཆད་མེད་པ་དང༌། གཞན་ཡང་ཉན་རང་སོ་སྐྱེ་མཆོག་དམན་བར་མ་ཀུན་གྱིས་འདུས་བྱས་འདུས་མ་བྱས་པ་བསོད་ནམས་དང་ཡེ་ཤེས་ཀྱི་ཚོགས་ཅི་ལྟ་བུ་བསགས་པ་མཐའ་དག་ལ་རྗེས་སུ་ཡི་རངས་ཤིང༌། དེ་ཐམས་ཅད་བར་ཆད་མེད་པར་འགྲུབ་པར་གྱུར་ཅིག་སྙམ་པའི་ངང་ནས་རྗེས་ཟློས་མཛད་པར་ཞུ། ༈ ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། རང་རྒྱལ་རྣམས་དང་སློབ་དང་མི་སློབ་དང༌། འགྲོ་བ་ཀུན་གྱི་བསོད་ནམས་གང་ལ་ཡང༌། དེ་དག་ཀུན་གྱི་ ༦༧༽རྗེས་སུ་བདག་ཡི་དང༌། ༈ ལྔ་པ་གཏི་མུག་གི་གཉེན་པོར་ཆོས་འཁོར་བསྐུལ་བ་ནི། སངས་རྒྱས་རྣམས་འཇིག་རྟེན་དུ་བྱོན་པ་དེ་དམ་པའི་ཆོས་བསྟན་པས་སེམས་ཅན་སྨིན་གྲོལ་དུ་མཛད་པ་ལས་གཞན་པའི་དོན་མ་མཆིས་རུང༌། དམ་པའི་ཆོས་ནི་འབྱུང་བ་དཀོན་ལ་དེ་ཡང་སོ་སོའི་སྐལ་བ་དང་གསོལ་བ་འདེབས་པོ་ལ་ལྟོས་པ་ལས་ནམ་ཡིན་གསུང་བ་མི་སྲིད་ཅིང༌། བསྐལ་བ་བཟང་པོའི་སངས་རྒྱས་སྟོང་ལ་ཡང་ཚངས་པས་གསོལ་བ་མ་བཏབ་བར་དུ་ཆོས་འཁོར་མི་བསྐོར་བ་ཡིན་ཕྱིར་ཁྱེད་ཅག་རྣམས་ཀྱི་དད་པ་དང་ལྷག་བསམ་གྱི་མཐུ་ལས་སྤྲུལ་པའི་ཚངས་པ་གདོང་བཞི་པ་གསེར་གྱི་འཁོར་ལོ་རྩིབས་སྟོང་དང་ལྡན་པ་རེ་འཐོག་པ་གྲངས་མེད་པར་སྤྲུལ་ནས་ཕྱོགས་

༦༨༽བཅུ་མཐའ་ཡས་ན་བཞུགས་པའི་རྒྱལ་བ་རེ་རེའི་དྲུང་དུ་ཚངས་པ་རེ་སོང་སྟེ། འཁོར་ལོ་ཕུལ་ཞིང་ཆོས་གསུང་བར་གསོལ་བ་འདེབས་པར་མོས་པས་རྗེས་ཟློས་མཛད་པར་ཞུ། ༈ གང་ན་ཕྱོགས་བཅུའི་འཇིག་རྟེན་སྒྲོལ་མ་རྣམས། བྱང་ཆུབ་རིམ་པར་སངས་རྒྱས་མ་ཆགས་བརྗེས། མགོན་པོ་དེ་དག་བདག་གི་ཐམས་ཅད་ལ། འཁོར་ལོ་བླ་ན་མེད་པར་བསྐོར་བར་བསྐུལ། ༈ དྲུག་པ་གསོལ་བ་འདེབས་པའི་ཡན་ལག་ནི། འོ་སྐོལ་འཇིག་རྟེན་གྱི་ཁམས་འདིར་སྒྲོན་མའི་བསྐལ་བ་དང་མུན་པའི་སྐལ་པ་གཉིས་ལས། སངས་རྒྱས་བྱོན་ཏེ་ཆོས་གསུངས་ཏེ་བསྟན་པ་གནས་པ་ནི་སྒྲོན་བསྐལ་དང༌། སངས་རྒྱས་མྱ་ངན་ལས་འདས་ནས་ཆོས་ནུས་པ་ནི་མུན་བསྐལ་ཏེ། མུན་བསྐལ་ཁྲི་ཕྲག་མང་པོའི་བར་མཚམས་སུ་སྒྲོན་ ༦༩༽བསྐལ་རེ་རེ་ཙམ་ལས་མི་འབྱུང་བས་སངས་རྒྱས་འབྱུང་བ་ནི་དཀོན་ཞིང༌། སངས་རྒྱས་ཟག་མེད་ཡོས་ཀྱི་སྐུ་ལ་སྐྱེ་འཆིའི་མཚན་མ་ལས་འདས་ཀྱང༌། གདུལ་བྱའི་རྟག་འཛིན་གཞིག་ཕྱིར་ཞི་བའི་དབྱིངས་སུ་མྱ་ངན་ལས་འདས་འདའ་ཚུལ་སྟོན་པར་མཛད་པ་རྣམས་ལ་གསོལ་བཏབ་ན། གང་རྫུ་འཕྲུལ་གྱི་རྐང་པ་ལ་དབང་ཐོབ་པས་བསྐལ་བའམ་བསྐལ་བ་ལས་ལྷག་པར་ཡང་བཞུགས་པར་འགྱུར་རོ། ཞེས་སངས་རྒྱས་ཉིད་ཀྱི་གསུངས་པས་ན། ཁྱེད་ཅག་རང་རང་བྱང་ཆུབ་སེམས་དཔའ་འམ་མོས་པ་དང་སྨོན་ལམ་ལ་དབང་ཐོབ་པ་ལག་ན་འཆི་མེད་ཀྱི་བདུད་རྩི་འཐོགས་

པ་གྲངས་མེད་པར་གྱུར་ཏེ། ཕྱོགས་བཅུའི་རྒྱལ་བ་མྱ་ངན་ལས་འདའ་བཞེད་པ་གང་མཆིས་ཀྱི་སྤྱན་སྔར་རང་ཉིད་རེ་རེ་ ༧༠༽འཁོད་ནས་འཆི་བ་མེད་པའི་བདུད་རྩི་ཕུལ་ཞིང་ཐལ་མོ་སྦྱར་བས། ཇི་སྲིད་འགྲོ་བ་ཐམས་ཅད་བྱང་གྲོལ་ལ་མཁྱོད་ཀྱི་བར་དུ་མྱ་ངན་ལས་འདའ་ཚུལ་མི་སྟོན་པར་གསོལ་བ་འདེབས་པར་དམིགས་ནས་རྗེས་ཟློས་མཛད་པར་ཞུ། མྱ་ངན་འདའ་སྟོན་གང་བཞེད་དེ་དག་ལ། འགྲོ་བ་ཀུན་ལ་ཕན་ཞིང་བདེ་བའི་ཕྱིར། བསྐལ་པ་ཞིང་གི་རྡུལ་རྙེད་བཞུགས་པར་ཡང༌། བདག་གི་ཐལ་མོ་རབ་སྦྱར་གསོལ་བར་དགྱིད། ༈ བདུན་པ་བསྔོ་བ་ནི། དེ་ཡང་དགེ་བའི་རྩ་བ་ཅི་ལྟར་བསགས་པ་ཐམས་ཅད་ལ་བསྔོ་བའི་རྒྱས་མ་ཐེབས་ན་གོང་དུ་མི་འཕེལ་བར་ཟད་པར་འགྱུར་ལ། གནས་མིན་དུ་བསྔོས་ན་བྱང་ཆུབ་ཀྱི་རྒྱུར་མི་འགྱུར་གྱི་ཁར་བགེགས་སུ་འགྱུར་ཕྱིར། དགེ་བ་ཆེ་ཆུང་གང་ཡང་སེམས་ཅན་ཐམས་ཅད་བྱང་ཆུབ་ཐོབ་པའི་རྒྱུར་བསྔོ་དགོས་པ་ཉིད་དོ། ཡུམ་ཤེར་ ༧༡༽ཕྱིན་ལས། དེག་བའི་རྩ་བ་ཐམས་ཅད་ཀྱང་རྣམ་པ་ཐམས་ཅད་མཁྱེན་པ་ཉིད་མ་གཏོགས་པ་ཉན་ཐོས་ཀྱི་སའམ་རང་སངས་རྒྱས་ཀྱི་སར་བསྔོ་བར་མི་བྱའོ། ཞེས་གསུངས་པ་བཞིན་དང༌། བྱང་ཆུབ་ཏུ་བསྔོ་བའི་ཐབས་དང་ཚུལ་ཇི་ལྟ་བ་རང་ཅག་སོ་སྐྱེས་ཤེས་པར་མ་གྱུར་ནའང༌། བྱང་ཆུབ་སེམས་དཔའ་འཇམ་དཔལ་དང་ཀུན་བཟང་སོགས་ཀྱིས་ཇི་ལྟར་བསྔོས་པ་བཞིན་བདག་གིས་ཀྱང་ཡོངས་སུ་བསྔོ་བར་བགྱིའོ། ཞེས་པས་ཀྱང་ཟབ་མོའི་བསྔོ་བར་འགྱུར་ཏེ། ཅིའི་ཕྱིར་ན། བདག་དང་འགྲོ་ཀུན་གྱི་དགེ་རྩ་རྣམས་བྱང་ཆུབ་ཀྱི་རྒྱུ་རུ་དམིགས་པ་དེ་ནི་མཚན་བཅས་སམ་དམིགས་བཅས་ཀྱི་བསྔོ་བ་ཡིན་ལ། དོན་དམ་པའི་བསྔོ་བ་ནི་དམིགས་མཚན་གྱིས་མ་བསླད་པའི་འཁོར་གསུམ་འཁོར་གསུམ་ཡོངས་དག་ཉིད་ཡིན་མོད་ཀྱི། དེའི་ཚུལ་ཇི་ལྟ་བ་ནི་འོ་སྐོལ་ ༧༢༽ལས་དང་པོ་པས་རྟོགས་པར་དཀའ་ཕྱིར་འཕགས་པ་རྣམས་ཀྱི་རྗེས་སུ་འབྲང་ནས་བསྔོ་བར་བྱ་བ་ཡིན་པས་འདི་བཞིན་རྗེས་ཟློས་མཛད་པར་ཞུ། ༈

ཕྱག་འཚལ་བ་དང་མཆོད་ཅིང་བཤགས་པ་དངས། རྗེས་སུ་ཡི་རངས་བསྐུལ་ཞིང་གསོལ་བ་ཡི། དགེ་བ་ཅུང་ཟད་བདག་གཞན་ཅི་བསགས་པ། ཐམས་ཅད་རྫོགས་པའི་བྱང་ཆུབ་ཕྱིར་བསྔོའོ། འཇམ་དཔལ་དཔའ་བོས་ཇི་ལྟར་མཁྱེན་པ་དངས། ཀུན་ཏུ་བཟང་པོ་དེ་ཡང་དེ་བཞིན་ཏེ། དེ་དག་ཀུན་གྱི་རྗེས་སུ་བདག་སློབ་ཅིང༌། དགེ་བ་འདི་དག་ཐམས་ཅད་རབ་ཏུ་བསྔོ། ༈ དེ་ལྟར་འདི་ཡན་ཆད་ཀྱིས་སེམས་བསྐྱེད་པའི་སྔོན་དུ་འགྲོ་བའི་ལས་རིམ་རྣམས་ལེགས་པར་གྲུབ་པ་ལགས། ༈ དངོས་གཞིའི་ཆོ་ག་ལ་ཡང་དང་པོར་སེམས་བསྐྱེད་པའི་དགེ་བའི་བཤེས་གཉེན་ལ་སངས་རྒྱས་དངོས་ཀྱི་འདུ་ཤེས་དང༌། སེམས་སྐྱེད་ཀྱི་ཡོན་ཅི་འབྱོར་ ༧༣༽འབུལ་བར་གསུངས་ཏེ། སྔོན་གྱི་རྒྱལ་བ་རྣམས་ཀྱང་བྱང་ཆུབ་ཀྱི་སྤྱོད་པའི་སྐབས་སུ་འབྱོར་པའི་ཁྱད་པར་སྣ་ཚོགས་བྱུང་སྟེ། དེ་བཞིན་གཤེགས་པ་གྲགས་སྦྱིན་འཁོར་ལོ་བསྒྱུར་བའི་རྒྱལ་པོར་གྱུར་ཚེ་བདེ་གཤེགས་ཟླ་བའི་ཏོག་ལ་གཙུག་ལག་ཁང་བྱེ་བ་ཕྲག་ཕུལ་ནས་བྱང་ཆུབ་ཏུ་ཐུགས་བསྐྱེད་པ་དང༌། བདེ་གཤེགས་བཀོད་པའི་རྒྱལ་པོ་འཁོར་བསྒྱུར་གྱི་ཚེ་དེ་བཞིན་གཤེགས་པ་སྣང་བའི་འོད་ལ་བཻ་ཌཱུརྻའི་ཁང་བཟང་ཕུལ་ནས་ཐུགས་བསྐྱེད་ཚུལ་སོགས་དང༌། འབྱོར་པ་ཆུང་བས་ནི་ཆུང་ངུ་ཕུལ་བས་ཀྱང་འགྲུབ་སྟེ། བདེ་གཤེགས་འོད་འཕྲོ་གྲོང་ཁྱེར་གྱིས་འཚོ་བ་སར་གྱུར་ཚེ། དེ་བཞིན་གཤེགས་པ་འོད་མཐའ་ཡས་ལ་རྩའི་སྒྲོན་མེ་ཞིག་ཕུལ་ནས་ཐུགས་བསྐྱེད་པ་དང༌། བདེ་གཤེགས་སེང་གེ་ ༧༤༽ཚེམ་བུ་སར་གྱུར་པ་ན་དེ་བཞིན་གཤེགས་པ་ང་རོ་སྙན་པ་ལ་ཕྱག་བདར་ཁྲོད་ཀྱི་ལྷན་པ་ཐལ་མོ་ཙམ་ཞིག་ཕུལ་ནས་ཐུགས་བསྐྱེད་པ་དང༌། བདེ་གཤེགས་ཡོན་ཏན་འཕྲེང་ལྡན་དབུལ་པར་གྱུར་ཚེ། དེ་བཞིན་གཤེགས་པ་འགྱིངངས་ལྡན་བཞུད་ལ་ཐལ་མོ་སྦྱར་བས་ཕྱག་ལེན་གསུམ་བཙལ་ནས་ཐུགས་བསྐྱེད་ཚུལ་སོགས་མཐའ་ཡས་པ་མཆིས་པས་ན། ཁྱེད་ཅག་གིས་ཀྱང་བདག་སློབ་དཔོན་ལ་སེམས་བསྐྱེད་ཀྱི་ཡོན་དུ་མཎྜལ་ཞིག་འབུལ་བ་ཞུ།

༈ དེ་ནས་སྨོན་འཇུག་གི་ཆོ་ག་དངོས་ནི་གོང་དུ་སྨོས་པ་བཞིན་ཤིང་རྟའི་སྲོལ་གཉིས་པོ་གང་ལས་བླངས་ཡང་ཆོག་པ་ལས། རྟེན་ཁྱིམ་པ་ཕོ་མོ་ལྟ་བུ་མཐུན་མོང་བའི་སློབ་མ་ལ་འབོགས་ན། འཇམ་དབྱངས་དང་ཀླུ་སྒྲུབ་སོགས་ལས་བརྒྱུད་པའི་ཕྱག་བཞེས་ལྟར་འབོགས་པའི་ཐབས་ལ་སྨོན་འཇུག་གཉིས་ཀྱི་དང་པོར་བློ་སྦྱང་བ་ནི། ༈ ད་ནི་ཁྱེད་རང་རྣམས་བླ་ན་མེད་པའི་བྱང་ཆུབ་ ༧༥༽ཀྱི་སེམས་བསྐྱེད་རྒྱུའི་ངོ་བོ་དེ་གང་ལྟ་བུ་ཞིག་ཡིན་སྙམ་ན། ནམ་མཁས་གར་ཁྱབ་ཀྱི་འཇིན་ཐམས་ཅད་ཀྱི་སྐྱེ་འགྲོ་སེམས་ཅན་གྱིས་མ་ཁྱབ་པ་མེད། སེམས་ཅན་གྱིས་གར་ཁྱབ་ལས་དང་ཉོན་མོངས་ཁྱབ། དེས་གར་ཁྱབ་སྡུག་བསྔལ་གྱིས་ཁྱབ་པ་ཡིན་ཚེ། སྐྱེ་འགྲོ་མཐའ་དག་སྡུག་བསྔལ་བཟོད་པར་དཀའ་བ་སྣ་ཚོགས་ཀྱིས་རྟག་ཏུ་གཟིར་ཞིང་མནར་བ་ཡིན་ནའང༌། སྡུག་བསྔལ་ལ་སྡུག་བསྔལ་སུམ་ཤེས་པས་ད་དུང་འཁོར་བ་གཏན་འཁྱམ་དུ་བྱེད་པའི་རྒྱུ་ཐབས་འབའ་ཞིག་སྒྲུབ་པ་འདི་ཐམས་ཅད་ནི་རང་གི་ཚེ་རབས་ཐོག་མེད་ཀྱི་དྲིན་ཅན་ཕ་མ་ཤ་སྟོག་ཏུ་གྱུར་པ་རྣམས་ལ་ཕྲལ་དང་ཡུན་གྱི་བདེ་བ་སྒྲུབ་ཕྱིར། རང་ཉིད་ཀྱི་སྒོ་གསུམ་གཏན་འདུན་དང་བཅས་པ་འགྲོ་བ་ཀུན་གྱི་ཆེད་དུ་གཏོང་བ་ལ་བསླབས་དགོས་ཏེ། སྔོན་གྱི་རྒྱལ་བ་ཐམས་ཅད་བྱང་ཆུབ་ཀྱི་ ༧༦༽སྤྱད་པ་སྤྱོད་ཚེ་རྒྱལ་སྲིད་བུ་དང་ཆུང་མ་བང་མཛོད་མ་ལུས་བཏང་བ་ལྟ་ཅི་སྨོས་ཏེ། རང་གི་མིག་དང་མགོ་དང་ཡན་ལག་ཤ་ཁྲག་ཐམས་ཅད་སེམས་ཅན་ལ་ལྟོས་མེད་དུ་བཏང་བས་བྱང་ཆུབ་བརྙེས་པ་ཡིན་ནའང༌། འོ་སྐོལ་རྣམས་རང་ཉིད་ཁོ་ན་ལ་གཅེས་པར་བཟུང་སྟེ། ཕྱི་ནས་དགོས་དང་རྒྱན་གྱི་ནི་སྤུངས། ནང་ནས་ཟས་དང་སྐོམ་གྱིས་ནི་བརྒྱངས། ཟས་གོས་ཙམ་སྒྲུབ་པའི་དོན་མའང་སྡིག་པ་མི་དགེ་དང་གཡོ་རྒྱུ་ཟོལ་ཟོག་སྣ་ཚོགས་ཤིག་བྱེད་ཅིང༌། ནམ་གཞག་གཏན་དོན་བྱང་ཆུབ་སྒྲུབ་པའི་འདུན་པ་ཏིལ་འབྲུ་ཙམ་ཡང་ཡིད་ལ་མི་འཁོར་བར་འདི་འདྲ་བས་མི་ཚེ་ཡུད་ཀྱི་འདའ་ཏེ། ཡང་ཡང་སྐྱེ་ཤིང་འབྱུང་འཇུག་གི་འཁོར་ལོས་འཁོར་བར་གཏན་འཁྱམས་སུ་གྱུར་ཚུལ་འདི་ལ་ལེགས་པར་བསམ་ནས།

ད་ཕྱིན་ཆད་ནས་རང་ལུས་ལོངས་སྤྱོད་བདེ་དགེ་བསོད་ནམས་པ་ཅི་དང་ཅི་ཡོད་པ་མཐའ་དག་ཕ་ ༧༧༽མ་མཁའ་མཉམ་གྱི་སེམས་ཅན་ལ་ཕན་པ་དག་བདེ་བའི་དོན་ཁོ་ནའི་ཆེད་དུ་བཏང་བར་བྱའོ་སྙམ་པའི་སེམས་བརྟན་ཟིང་སྙིང་སྟོབས་ཀྱི་གོ་ཆ་སྐྱེད་དོ། ཚིག་འདི་རྗེས་ཟློས་མཛད་པར་ཞུ། དེ་ལྟར་འདི་དག་ཀུན་བྱས་པའི། དགེ་བ་བདག་གིས་བསགས་པ་གང༌། དེས་ནི་མཁའ་མཉམ་སེམས་ཅན་གྱི། སྡུག་བསྔལ་ཐམས་ཅད་སེལ་བར་ཤོག ལུས་དང་དེ་བཞིན་ལོངས་སྤྱོད་དང༌། དུས་གསུམ་དགེ་བ་ཐམས་ཅད་ཀྱང༌། སེམས་ཅན་ཀུན་གྱི་དོན་གྱི་ཕྱིར། ཕངས་པ་མེད་པར་གཏང་བར་བྱ། ཐམས་ཅད་བཏང་བས་མྱ་ངན་འདའ། བདག་བློ་མྱ་ངན་འདས་པ་སྒྲུབས། ཐམས་ཅད་གཏོང་བ་ཆབ་གཅིག་ལ། སེམས་ཅན་རྣམས་ལ་གཏོང་བ་མཆོག བདག་གིས་ལུས་ཅན་ཐམས་ཅད་ལས། ལུས་འདི་ཅི་བདེར་བྱིན་ཟིན་གྱི། རྟག་ཏུ་གསོ་ ༧༨༽དང་སྨོད་པའམ། བརྡོག་སོགས་ཅི་དགར་བྱེད་ལ་རག བདག་གི་ལུས་ལ་འཚེ་བྱེད་དམ། ཅོ་འདྲི་ག་ཤའི་རྒྱུ་བྱེད་ཀྱང༌། བདག་གི་ལུས་འདི་བྱིན་ཟིན་གྱི། འདི་ཡི་ཁ་དས་ཅི་ཞིག་བྱ། དེ་ལ་གནོད་པ་མི་འགྱུར་བའི། ལས་གང་ཡིན་པ་བྱེད་དུ་ཆུག བདག་ལ་དམིགས་ནས་ནམ་དུ་ཡང༌། འགའ་མང་དོན་མེད་མ་གྱུར་ཅིག བདག་ལ་དམིགས་ནས་གང་དག་གིས། ཁྲོ་འམ་དད་པའི་སེམས་བྱུང་བ། དེ་ཉིད་རྟག་ཏུ་དེ་དག་གི དོན་ཀུན་འགྲུབ་པའི་རྒྱུད་གྱུར་གཅིག གང་དག་བདག་ལ་ཁ་ཟེར་རམ། གཞན་དག་གནོད་པ་བྱེད་པའམ། དེ་བཞིན་འཕྱར་ཁ་གཏོང་ཡང་རུང༌། ཐམས་ཅད་བྱང་ཆུབ་སྐལ་ལྡན་གྱུར། བདག་ནི་མགོན་མེད་རྣམས་ཀྱི་མགོན། ལམ་ཞུགས་རྣམས་ཀྱི་དེད་དཔོན་དང༌། བརྒལ་འདོད་རྣམས་ཀྱི་གྲུ་དང་ནི། གཟིངས་དང་ཟམ་པ་ཉིད་གྱུར་རིག ༧༩༽ གླིང་དོན་གཉེར་ལ་གླིང་དང་ནི། གནས་མལ་འདོད་ལ་གནས་མལ་དང༌། བདག་ནི་ལུས་ཅན་བྲན་འདོད་པ། ཀུན་གྱི་བྲན་དུ་འགྱུར་བར་ཤོག ཡིད་བཞིན་ནོར་བུ་བུམ་པ་བཟང༌། རིག་སྔགས་གྲུབ་དང་སྨན་མཆོག་དང༌། དཔག་བསམ་གྱི་ནི་ཤིང་དག་དང༌། ལུས་ཅན་རྣམས་ལ་འདོད་འཇོར་ཤོག

ས་སོགས་འབྱུང་བ་ཆེན་པོ་དང༌། ནམ་མཁའ་བཞིན་དུ་རྟག་པར་ཡང༌། སེམས་ཅན་དཔག་ཏུ་མེད་པ་དང༌། རྣམ་མང་ཉེར་འཆོའི་གཞིར་ཡང་ཤོག དེ་བཞིན་བཞིན་ནམ་མཁའི་མཐས་གཏུག་པའི། སེམས་ཅན་ཁམས་ལ་རྣམ་ཀུན་ཏུ། ཐམས་ཅད་མྱ་ངན་འདས་བར་དུ། བདག་ནི་ཉེར་འཚོའི་རྒྱུར་ཡང་ཤོག ༈ དེས་ནི་བྱང་ཆུབ་སེམས་དཔའ་སྤྱོད་པ་དང་སྙིང་སྟོབས་ཁྱད་པར་ཅན་ལ་བློ་སྦྱང་བ་ཡིན་ཏེ། ཚུལ་འདི་ལ་བློ་ ༨༠༽མ་འབྱོངས་བ་ནི་བྷྱང་བསྡོམ་ལེན་པའི་ཐབས་ནམ་ཀྱང་མི་འབྱུང་བའི་ཕྱིར། དང་པོར་འདི་ལྟ་བུ་ལ་བློ་ངེས་པར་བྱ་དགོས་ལ། དེ་ནས་བྱང་ཆུབ་ཀྱི་སེམས་དངོས་ནི། དེུ་ང་འཁོར་འདས་ཀྱི་ཆོས་ཐམས་ཅད་དོན་དམ་པར་སྤྲོས་པའི་མཐའ་ཐམས་ཅད་དང་བྲལ་བའི་རང་བཞིན་སྟོང་པ་ནིད་ལས་མ་འདས་ཀྱང༌། ཀུན་རྫོབ་ཀྱི་འཆར་སྒོ་འགགས་མེད་ལས་འཁོར་འདས་བདག་གཞན་བདེ་སྡུག་སོགས་དུ་མར། ང་ཞིང༌། ཇི་ལྟར་སྣང་ཡང་དོན་ལ་བདེན་པར་གྲུབ་པ་རྡུལ་ཕྲ་རབ་ཙམ་ཡང་མེད་ཅིང༌། མེད་བཞིན་སྣང་ལ་སྣང་བཞིན་བདེན་པར་མ་གྲུབ་པ་ནི་ཆོས་ཐམས་ཅད་ཀྱི་མཚན་ཉིད་ཡིན་ཡང༌། སེམས་ཅན་རྣམས་ཀྱིས་དེ་ལྟ་བུའི་ཚུལ་མ་རྟོགས་པས་མེད་སྣང་འཁྲུལ་པའི་དཔག་ཆགས་ལ་བདེན་ཞེན་ཨ་འཐས་ཏེ། འཁོར་བའི་སྡུག་བསྔལ་མཐའ་མེད་པས་རྟག་ཏུ་ཉམས་ཐག་པ་འདི་ཐམས་ཅད་དྲིན་ཅན་ཕ་མ་འབའ་ ༨༡༽ཞིག་ཡིན་ཚེ་བདག་གིས་བདེ་ལ་འགོད་དགོས། བཀོད་པར་བྱེད་པ་ལ་རང་ཉིད་ལ་དེའི་ནུས་པ་མ་མཆིས་པས་ན། བྱང་ཆུབ་ཀྱི་གོ་འཕང་ཐོབ་པར་མྱུར་དུ་འབད་པའི་སེམས་སྔར་མ་སྐྱེས་པ་དེ་ད་ལྟ་རྟེན་འབྲེལ་རྒྱུ་རྐྱེན་ཚང་བ་ལ་བརྟེན་ནས་བསྐྱེད་པ་ལགས་ཤིང༌། དེ་ལྟ་བུ་སེམས་ཅན་གྱི་དོན་དུ་སངས་རྒྱས་ཐོབ་པར་བྱའོ་སྙམ་པ་ཞེ་ཐག་པ་ནས་སྐྱེས་པ་དེ་སྨོན་པ་བྱང་ཆུབ་ཀྱི་སེམས་ཡིན། དེ་ལྟར་སྨོན་པ་ཙམ་ལ་བཞག་པས་མི་ཆོག་སྟེ། དཔེར་ན་ཆུའི་ཕ་རོལ་ཏུ་སྒྲོལ་བར་འདོད་པས་གྲུ་གཟིངས་ཀྱི་ནང་དུ་ཞུགས་ཀྱང༌། སྐྱ་བས་གཡབ་པའི་རྩོལ་བ་མ་བྱས་པར་ཕ་རོལ་དུ་སྒྲོལ་བར་མི་འགྱུར་བ་བཞིན།

འཇུག་པ་བྱང་ཆུབ་ཀྱི་སེམས་ ༨༢༽བླངས་ནས་ཕ་རོལ་དུ་ཕྱིན་པ་དྲུག་ལ་སོགས་པས་སངས་རྒྱས་སྒྲུབ་པའི་ཐབས་ལ་ཉེ་བར་བརྩོན་པ་ལ་རག་ལས་པ་དེ་ལྟ་བུའི་གནད་དོན་ཐུགས་ལ་འབྱོར་དགོས་པས་ན་སེམས་སྐྱེད་བླངས་ནས་སེམས་ཅན་ཐམས་ཅད་བྱང་ཆུབ་ལ་འགོད་པར་བྱ་སྙམ་པ་སྨོན་སེམས་ཀྱི་དངོས་དོན་ཡིན་མོད་ཀྱི། སྐབས་འདིར་ཟབ་མོ་ལྟ་རྒྱུད་ལུགས་ཀྱི་ཕྱག་བཞེས་གང་ཟག་དབང་པོ་རབ་ཀྱི་དབང་དུ་མཛད་ནས་སྨོན་འཇུག་གཉིས་ཀ་སྟབས་གཅིག་ཏུ་ལེན་པ་ལགས་ཕྱིར། བླ་མ་དཀོན་མཆོག་ལ་མི་ཕྱེད་པའི་དད་པ་དང༌། སེམས་ཅན་སྡུག་བསྔལ་ལས་བསྒྲལ་བར་འདོད་པའི་སྙིང་རྗེ་དང༌། དེའི་ཕྱིར་བླ་ན་མེད་པའི་བྱང་ཆུབ་ཐོབ་འདོད་ཀྱི་འདུན་པ་གསུམ་རྩེ་གཅིག་ཏུ་བསྐྱོད་དེ། ཕྱག་ཐལ་མོ་སྦྱར་ཞིང་ཡོད་གཞན་དུ་མ་ཡེངས་པའི་ངང་ནས་སྡོམ་པ་ལེན་པའི་ ༨༣༽ཚིག་འདི་རྗེས་ཟློས་མཛད་པར་ཞུ། ༈ ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། སློབ་དཔོན་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས། དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཇི་ལྟར་སྔོན་གྱི་བདེ་གཤེགས་ཀྱི། བྱང་ཆུབ་ཐུགས་ནི་བསྐྱེད་པ་དང༌། བྱང་ཆུབ་སེམས་དཔའི་བསླབ་པ་ལ། དེ་དག་རིམ་བཞིན་གནས་པ་ལྟར། བདག་ཀྱང་འགྲོ་ལ་ཕན་དོན་དུ། བྱང་ཆུབ་སེམས་ནི་བསྐྱེད་གྱི་ཞིང༌། དེ་བཞིན་དུ་ན་བསླབ་པ་ལ། རིམ་པ་བཞིན་དུ་སློབ་པར་བགྱིའོ། ༈ དེས་ཁྱེད་རང་རྣམས་ཀྱི་རྒྱུད་ལ་བྱང་ཆུབ་སེམས་དཔའི་སྨོན་འཇུག་ཏི་སྡོམ་ ༨༤༽པའི་ཆ་ཤས་ཚས་གསུམ་གྱི་ཟླ་བ་ཙམ་ཞིག་རྒྱུད་ལ་སྐྱེས་པ་ཡིན་པས་དེ་ལྟར་ངེས་ཤེས་བསྐྱེད་ཅིང༌། ཡང་ཇི་ལྟར་སྔོན་གྱི་སངས་རྒྱས་བྱང་སེམས་དེ་དག་གིས་སེམས་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སྨོན་སེམས་དང༌། འཇུག་པ་བྱང་ཆུབ་སེམས་དཔའི་ཚུལ་ཁྲིམས་གསུམ་ལ་རིམ་པས་སློབ་པར་མཛད་པ་དེ་བཞིན་དུ་བདག་གི་ཀྱང་སྨོན་འཇུག་གཉིས་པལ་བསླབ་པར་བྱའོ་སྙམ་པ་སྙིང་ཐག་པ་ནས་བསམ་པ་དང་བཅས་ལན་གཉིས་པའི་རྗེས་ཟློས་མཛོད།

ཞེས་བརྗོད་ནས་གོང་གི་དེ་ཀ་རྗེས་ཟློས་བྱར་གཞུག ༈ དེས་ཁྱེད་ཀྱི་རྒྱུད་ལ་བྱང་ཆུབ་སེམས་དཔའི་སྡོམ་པའི་ཆ་ཤས་ཚེས་བརྒྱད་ཀྱི་ཟླ་བ་ཙམ་ཞིག་སྐྱེས་པའི་ངེས་ཤེས་མཛད་འཚལ། ཡང༌། བླ་མ་དཀོན་མཆོག་ལ་ ༨༥༽མོས་གུས་དང༌། ཕ་མ་སེམས་ཅན་ལ་སྙིང་རྗེ། སངས་རྒྱས་ཐོབ་འདོད་ཀྱི་འདུན་པ་རྣམས་ཆེར་བསྐྱེད་དེ། སྔོན་གྱི་སངས་རྒྱས་བྱང་སེམས་ཐམས་ཅད་ཀྱི་སྨོན་འཇུག་གི་ཐུགས་བསྐྱེད་ནས་བྱང་ཆུབ་སེམས་དཔའི་བསླབ་པ་གསུམ་ལ་གནས་པར་མཛད་པ་དེ་བཞིན་དུ། བདག་གི་ཀྱང་ཅི་ནས་ཅི་ལ་ཐུག་ཀྱང་སྨོན་འཇུག་གི་སྡོམ་པ་བླངས་ཤིང་བྱང་ཆུབ་སེམས་དཔའི་བསླབ་པ་གསུམ་དང་ཕར་ཕྱིན་དྲུག་ལ་བརྩོན་ནས་མྱུར་དུ་སངས་རྒྱས་ཐོབ་པ་དང་སེམས་ཅན་ཐམས་ཅད་བྱང་ཆུབ་ལ་འགོད་པར་བྱའོ་སྙམ་པས་རྗེས་ཟློས་གསུམ་པ་མཛད་པ་ཞུ། ཞེས་པས་སྔ་མ་ལྟར་རྗེས་ཟློས་བྱར་གཞུག་སྟེ། དེས་ཁྱེད་ཅག་ལ་བྱང་ཆུབ་སེམས་དཔའི་སྡོམ་པ་ཡོངས་སུ་རྫོགས་པ་ཚེས་བཅོ་ལྔའི་ཟླ་ ༨༨༽བ་ལྟ་བུར་རྒྱུད་ལ་སྐྱེ་ཞིང་ཐོབ་པ་ཡིན་པས་དེ་ལྟར་ཐོབ་པར་ངེས་ཤེས་སྐྱེད་དགོས་ཏེ། ཅིའི་ཕྱིར་ན། ངེད་ཀྱི་བསྡོམ་པ་ལེགས་པར་ཕོགས་རུང་ཁྱེད་ལ་ཐོབ་སེམས་ཀྱི་ངེས་ཤེས་མ་བརྙེད་ན་ཐོབ་པར་མི་འགྱུར་བ་ལགས། འོ་ན་དེ་ལྟ་བུའི་སྡོམ་པ་ཐོབ་པའི་གཏན་ཚིགས་ཅི་ཡིན་རྙམ་ན། ཆོས་ཐམས་ཅད་རྟེན་ཅིང་འབྲེལ་འབྱུང་གི་རང་བཞིན་ཡིན་པ་དང༌། ཁྱོད་ཀྱི་རྒྱུད་ལ་བདེ་བར་གཤེགས་པའི་སྙིང་པོ་བྱང་ཆུབ་ཀྱི་སེམས་འདུས་མ་བྱས་པ་གཟོད་ནས་ལྷུན་གྲུབ་ཏུ་ཡོད་པ་དེ་གནས་སྐབས་རྒྱུ་རྐྱེན་ཕུན་སུམ་ཚོགས་པས་མཚམས་སྦྱར་ནས། རྣམ་པར་ཤེས་པའི་ངོ་བོ་བྱང་ཆུབ་ཀྱི་སེམས་རིན་པོ་ཆེར་བསྒྲུབ་པ་འདིའི་རྟེན་འབྲེལ་གྱིས། དགེ་བའི་བྱ་བ་ཆེ་ཆུང་ ༨༧༽མཐའ་དག་ལ་བྱང་ཆུབ་སེམས་ཀྱིས་རྩིས་ཟིན་པས་ཚོགས་རླབས་པོ་ཆེ་འཕེལ་ཞིང་སྒྲིབ་པ་བྱང༌། བསམ་པ་དག་པས་ལུས་བྱིན་གྱིས་རློབས། ལུས་ཀྱི་སྣང་བ་བྱིན་གྱིས་བརླབས་ཏེ།

ཕྱི་ནང་ཐམས་ཅད་བྱང་ཆུབ་སེམས་ཀྱི་འཁོར་ལོར་གྲུབ་པས་གཞན་དོན་འབད་མེད་དུ་འབྱུང་ཞིང༌། ཚེ་རབས་ཀུན་ཏུ་བྱང་ཆུབ་ཀྱི་སེམས་མི་བརྗེད་པའི་རྒྱུན་གྱིས་སངས་རྒྱས་ཀྱི་ས་བོན་ཐེབས་པ་ལགས། ༈ དེས་སེམས་བསྐྱེད་དངོས་གཞིའི་ཆོ་ག་ལེགས་པར་གྲུབ་ནས། གསུམ་པ་མཇུག་གི་ཆོ་ག་ལ། དགའ་བ་སྒོམ་པ། བསླབ་བྱ་བསྟན་པ། བཀའ་དྲིན་བཏང་རག་དང་བྱང་སེམས་མི་བརྗིད་གོང་འཕེལ་གྱི་སྨོན་ལམ་གདབ་པ་དང་གསུམ་ཡོད་པའི་ ༨༨༽དང་པོ་ནི། འདི་བཞིན་ཐུགས་ལ་བསམ་འཚལ་ཏེ། བདག་འཁོར་བ་ཐོག་མ་མེད་ནས་ད་ལྟ་ཡན་དུ་ལུས་དེ་ཙམ་ཞིག་བླངས་ཤིང་ལས་དེ་ཙམ་ཞིག་བྱས་པ་ཐམས་ཅད་དོན་མེད་འཁྲུལ་འཁོར་འབའ་ཤིག་ལས་སངས་རྒྱས་ཀྱི་རྒྱུད་དུ་གང་ཡང་མ་སོང་བ་ལ། ད་རེས་འདི་ལྟ་བའུའི་བྱང་ཆུབ་ཀྱི་སེམས་རིན་པོ་ཆེ་ཕན་བདེ་ཐམས་ཅད་ཀྱི་འབྱུང་གནས་ཡིད་བཞིན་གྱི་ནོར་བུ་ལྟ་བུ་འདི་བརྙེད་པ་རེ་དགའ། རེ་འཚེངས། སྙམ་པའི་དགའ་བ་དང་སྤྲོ་བས་བསྐྱེད་ཅིང༌། ད་ནི་འདི་འདྲ་བའི་རྙེད་པ་ལེགས་པར་བརྙེད་པ་འདི་དོན་མེད་དུ་མ་སོང་བའི་རིགས་དང་དང་མཐུན་པའི་ལས་ལ་བརྩོན་དགོས་སྙམ་དུ་དམ་འཆའ་སྟེ། རིགས་གང་ཡིན་ན་སངས་རྒྱས་ཀྱི་རིགས་ཏེ། རིགས་བདེ་གྱུར་ནས་དེའི་ལས་བྱང་ཆུབ་ཀྱི་སྤྱོད་པ་མི་བརྩལ་དུ་ ༨༩༽མི་རུང་བའི་ཕྱིན་ན། ངེས་པར་བྱང་ཆུབ་སེམས་དཔའའི་སྤྱོད་པ་ལ་བརྩོན་པར་བྱ་ཞིང༌། དེ་ལྟར་བརྩོན་ནང་འགྲུབ་པར་འགྱུར་བའི་རྒྱུད་དང་གཏན་ཚིགས་ནི། སྤྱོད་འཇུག་ལས། ལོང་བས་ཕྱག་དར་ཕུང་པོ་ལས། ཇི་ལྟར་རིན་ཆེན་བརྙེད་པ་ལྟར། དེ་བཞིན་ཇི་ཞིག་ལྟར་སྟེས་ནས། བདག་ལ་བྱང་ཆུབ་སེམས་འདི་སྐྱེས། འགྲོ་བའི་འཆི་བདག་འཇོམས་བྱེད་པའི། བདུད་རྩིའི་མཆོག་ཀྱང་འདི་ཡིན་ནོ། འགྲོ་བའི་དབུལ་བ་སེལ་བྱེད་པའི། མི་ཟད་གཏེར་ཡང་འདི་ཡིན་ནོ། འགྲོ་བའི་ནད་རབ་ཞི་བྱེད་པའི། སྨན་གྱི་མཆོག་ཀྱང་འདི་ཡིན་ནོ། སྲིད་ལམ་འཁྱམས་ཞིང་དུབ་པ་ཡི། འགྲོ་བ་ངལ་གསོའི་ ༩༠༽ལྗོན་ཤིང་ཡིན།

འགྲོ་བ་ཐམས་ཅད་ངན་འགྲོ་ལས། སྐྱོབས་པར་བྱེད་པའི་སཿཔཡི་བསྟེགས་ཡིན། འགྲོ་བའི་ཉོན་མོང་གདུང་སེལ་བའི། སེམས་ཀྱི་ཟླ་བ་ཤར་བ་ཡིན། འགྲོ་བའི་མི་ཤེས་རབ་རིབ་དག དཔྱིད་འབྱིན་ཉི་མ་ཆེན་པོ་ཡིན། དམ་ཆོས་འོ་མ་བསྲུབ་པ་ལ། མར་གྱི་ཉིང་ཁུ་ཕྱུངས་པ་ཡིན། ཞེས་པ་དེ་ལྟ་བུའི་བྱང་ཆུབ་ཀྱི་སེམས་ཡོད་པས་ཅིའི་ཕྱིར་འགྲོ་བའི་དོན་མི་འགྲུབ་སྙིང་སྟོབས་དང་དགའ་སྤྲོ་བསྐྱོད་ནས། འདིའི་རྗེས་ཟློས་མཛད་འཚལ། ༈ དེང་དུས་བདག་ཆེ་འབྲས་བུ་ཡོད། མི་ཡི་སྲིད་པ་ལེགས་པར་ཐོབ། དེ་རིང་སངས་རྒྱས་རིགས་སུ་སྐྱེས། སངས་རྒྱས་སྲས་སུ་ད་གྱུར་ཏོ། ད་ནི་བདག་གི་ཅི་ནས་ཀྱང༌། རིགས་དང་མཐུན་པའི་ལས་བརྩམས་ཏེ། ༩༡༽སྐྱོན་མེད་བཙུན་པའི་རིགས་འདི་ལ། རྙོག་པར་མི་འགྱུར་དེ་ལྟར་བྱ། ༈ ཞེས་པ་དེ་ལྟ་བུའི་དགའ་བ་བསྒོམ་པ་ལ་དགོས་པ་ཅི་ལྟ་བུ་ཡོད་ཅེ་ན། བྱང་ཆུབ་སེམས་ཀྱི་ཡོན་ཏན་ལ་ངེས་པ་བརྙེད་ནས་བྱང་སེམས་མི་ཉམས་པར་བསྲུང་བ་དང་དག་པ་སྤེལ་བ་དང་མཐར་ཕྱིན་པས་དགོས་པ་ཡོད། རང་ཉིད་ལ་དེ་ལྟ་བུའི་སྐལ་ཟབང་ཐོབ་པཿས་འགྲོ་བ་གཞན་རྣམས་ཀྱང་ལམ་མཁན་གྱི་དེང་དཔོན་ནམ། དམུས་ལོང་ལ་དམིགས་ལོང་ཁྲིད་བུ་མུན་འཁྱམས་ལ་སྒྲོན་མེ། ནད་པ་ལ་སྨན་པ་བརྙེད་པ་ལྟ་བུར་བདག་གི་གནས་སྐབས་དང་མཐར་ཐུག་ཐམས་ཅད་ལ་ཕན་བདེ་སྒྲུབ་པས་ཁྱོད་ཅག་དགའ་བ་དང་སྤྲོ་བར་གྱིས་བར་གཟེངས་བསྟོད་པ་འདིའི་རྗེས་ཟློས་མཛོད། ༈ བདག་གིས་ ༩༢༽དེ་རིང་སྐྱབས་པ་ཐམས་ཅད་ཀྱི། སྤྱན་སྔར་འགྲོ་ལ་བདེ་གཤེགས་ཉིད་དང་ནི། བར་དུ་བདེ་ལ་མགྲོན་དུ་བོས་ཟིན་གྱི། ལྷ་དང་ལྷ་མིན་ལ་སོགས་དགའ་བར་གྱིས། འགྲོ་བའི་འགྲོན་པ་སྲིད་པའི་ལམ་འཁྱམས་ཤིང༌། བདེ་བའི་ལོངས་སྤྱོད་སྤྱད་པར་འདོད་པ་ལ། འདིས་ནི་བདེ་བའི་མཆོག་ཏུ་ཉེར་གནས་ནས། སེམས་ཅན་འགྲོན་ཆེན་ཚིམ་པར་བྱེད་པ་ཡིན། ༈ གཞན་ཡང་རིགས་ཀྱི་བུ་རྣམས་ཤེས་པར་གྱིས་ཤིག འདི་ལྟ་བུའི་བྱང་ཆུབ་ཀྱི་སེམས་རིན་པོ་ཆེ་བསྐྱེད་མ་ཐག་སངས་རྒྱས་ཀྱི་སྲས་སུ་གྱུར་པ་ཡིན་ཏེ།

སྤྱོད་འཇུག་ལས། བྱང་ཆུབ་སེམས་བསྐྱེད་གྱུར་ནས་སྐད་ཅིག་གིས། བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང༌། འཇིག་རྟེན་ལྷ་མིར་བཅས་པས་ཕྱག་བྱར་ ༩༣༽འགྱུར། ཞེས་གསུངས། སྔོན་གྱི་སྡིག་པ་ཚན་པོ་ཆེ་ཐམས་ཅད་ཀྱང་འདིས་བྱང་བར་འགྱུར་ཏེ། དེས་ནི་དུས་མཐའི་མེ་བཞིན་སྡིག་ཆེན་རྣམས། སྐད་ཅིག་ཙམ་གྱིས་ངེས་པར་སྲེག་པར་བྱེད། ཅེས་གསུངས་བསོད་ནམས་དཔག་ཏུ་མེད་པ་ཐོབ་སྟེ། དཔལ་བྱིན་གྱི་མདོར། བྱང་ཆུབ་སེམས་ཀྱི་བསོད་ནམས་གང༌། གལ་ཏེ་དེ་ལས་གཟུགས་མཆིས་ན། ནམ་མཁའི་ནི་ཀུན་བཀངས་ནས། དེ་ནི་དེ་ལས་ཆོས་ལྷག་འགྱུར། ཞེས་གསུངས་སངས་རྒྱས་ཐམས་ཅད་ལ་མཆོད་པའི་མཆོག་ཏུ་ཡང་འགྱུར། སྒྱུ་མ་ལྟ་བུའི་ཏིང་འཛིན་གྱི་མདོ་ལས། ལུས་ཅན་ཀུན་ལ་ཕན་པའི་ཕྱིར། བྱང་ཆུབ་ཀུ་ནི་སེམས་བསྐྱེད་ནས། མཚན་མཆོག་སུམ་ཅུ་གཉིས་ལྡན་པའི། སངས་རྒྱས་ཐམས་ཅད་མཆོད་ ༩༤༽པར་འགྱུར། ཞེས་གསུངས། སེམས་ཅན་ཐམས་ཅད་ལ་ཕན་པའི་མཆོག་ཡིན་ཏེ། ཞི་བ་ལྷས། འགྲོ་བའི་དེད་དཔོན་ཆེན་པོ་གཅིག་སུ་ཚད་མེད་བློས། ལེགས་པར་ཡོངས་སུ་བརྟག་ན་རིན་ཆེན་ཆེ་བ། འགྲོ་བའི་སྡུག་བསྔལ་བྲལ་བར་འདོད་པ་ན། རིན་ཆེན་བྱང་ཆུབ་སེམས་ལེགས་བརྟན་པར་བཟུང༌། ཞེས་གསུངས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྩ་བ་ཚུགས་ཏེ་མྱུར་དུ་རྫོགས་སངས་རྒྱ་བར་འགྱུར་བ་ནི། བྱང་ཆུབ་སེམས་པའི་ས་ལས། སེམས་བསྐྱེད་པ་དེ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྩ་བ་ཡིན་ནོ། སེམས་བསྐྱེད་ན་མཐའ་གཉིས་ལ་མི་གནས་པའི་ཕྱིར་མྱུར་དུ་མངོན་པར་རྫོགས་པར་འཚང་རྒྱ་བར་འགྱུར་རོ། ཞེས་པ་ལ་སོགས་བྱང་ཆུབ་ཏུ་སེམས་བསྐྱེད་པའི་ཕན་ཡོན་ནི་བསམ་གྱིས་མི་ཁྱབ་ཅིང་བརྗོད་པས་ ༩༥༽མི་ལང་བ་ལགས་པ་ཡང་ཐུགས་ལ་ངེས་འཚལ། ༈ དེ་ལྟར་བྱང་ཆུབ་མཆོག་ཏུ་སེམས་བསྐྱེད་པའི་སྡོམ་པ་ལེགས་པར་ཐོབ་ནས། མཇུག་དོན་གཉིས་པ་སྤང་བླང་གནས་ཉེ་བར་སྟོན་པའི་བསླབ་བྱ་བརྗོད་པ་འདི་ལ་ཐུགས་མ་ཡོངས་པས་ལེགས་པར་གསན་འཚལ་ཏེ།

དེ་ཡང་ཟབ་མོ་ལྟ་རྒྱུད་ལུགས་ཀྱི་སྨོན་འཇུག་གཉིས་ལས་དང་པོ་སྨོན་པའི་བསླབ་བྱ་ནི། ཇི་སྐད་དུ། སེམས་ཅན་གཅིག་ཡང་བློས་ཡི་སྤང༌། རྟག་པར་སེམས་དེའི་ཕན་ཡོན་བསམ། ཚོགས་གཉིས་གསག་ལ་བརྩོན་པར་བྱ། ཡང་ཡང་བྱང་ཆུབ་སེམས་གཉིས་སྦྱངས། ནག་པོའི་ཆོས་བཞི་ཡང་སྤངས་ནས་ནི། དཀར་པོའི་ཆོས་བཞི་བསྟེན་པར་བྱ། ཞེས་གསུངས་པ་རྣམས་ཡིན་ཏེ། དེ་ཡང༌། ནམ་ ༩༦༽མཁས་གར་ཁྱབ་ཀྱི་སེམས་ཅན་ཐམས་ཅད་ལ་ཕན་པ་སྒྲུབ་པར་དམ་བཅས་པ་ཡིན་ཕྱིར། རང་དང་མ་མཐུན་པའམ་མི་དགའ་བ་གཅིག་ཙམ་ཞིག་བློས་སྤངས་ཏེ་ཁོང་ཁྲོ་དང་དགྲར་འཛིན་བྱས་ན་བྱང་ཆུབ་སྨོན་སེམས་ཉམས་པ་ཡིན་ཕྱིར་དེ་ལྟ་བུ་སུ་ལ་ཡང་མི་བྱ་བ་འདི་ནི་བྱང་སྡོམ་གྱི་གཞི་མའོ། ༈ རྟག་ཏུ་བྱང་ཆུབ་སེམས་ཀྱི་ཕན་ཡོན་ལ་བསམ་ཞིང་དྲན་གསོ་བར་བྱ། དགེ་བའི་བྱ་བ་ང་བྱེད་ཀྱང་སེམས་བསྐྱེད་ཀྱིས་ཟིན་པ་དང་འཁོར་གསུམ་ཡོངས་དག་གི་རྒྱས་ཐོབས་པའི་ཚོགས་གཉིས་ཟུང་འཇུག་ལ་བསླབ། བྱམས་སྙིང་རྗེ་བྱང་ཆུབ་ཀྱི་སེམས་ལ་བློ་སྦྱང་ཞིང་ཉིན་མཚན་གྱི་ཐུན་དུ་སེམས་བསྐྱེད་བླང་བ་དང་གཞན་གྱི་སྡིག་སྡུག་རང་ལ་ལེན་ཅིང་རང་གི་དགེ་བདེ་གཞན་ལ་སྦྱིན་པའི་ཉམས་ལེན་ནི་འདིའི་དོན་ ༩༧༽གྱི་དངོས་གཞིའོ། ནག་པོའི་ཆོས་བཞི་ནི། བླ་མའམ་དཀོན་མཆོག་ཏུ་གཏོགས་པ་དང་མཆེད་གྲོགས་སོགས་ལ་རྫུན་དག་ངན་གཡོས་བསླུ་བ་དང༌། གཞན་གྱིས་དགེ་བ་བྱས་པ་སོགས་འགྱོད་པའི་གནས་མ་ཡིན་པ་ལ་འགྱོད་དུ་བཅུག་པ་དང༌། སེམས་སྐྱེད་ལྡན་པའི་གང་ཟག་གཞན་ལ་སྐུར་བ་འདེབས་ཤིང་མ་གུས་པ་དང༌། སྐྱེ་འགྲོ་སེམས་ཅན་མཆོག་དམན་གང་དང་གང་ལ་གཡོ་སྒྱུ་ཟོལ་རྫུན་གྱི་རིགས་དང་ཐབས་འཕྲུལ་རྩི་ལྟ་བུས་བསླུས་པ་དག་བཞི་པོ་ནི་ནག་པོའི་ཆོས་བཞི་ཡིན་ལ། དེ་དག་སྤངས་ཏེ། དུས་ནམ་དུའང་སྲོག་ལ་བབ་ཀྱང་རྫུན་མི་སྨྲ་བ། གཞན་གྱི་དགེ་བ་ལ་ཡིད་རངས་དང་མཐུན་རྐྱེན་སྒྲུབ་ཅིང་འབྲེལ་ཚད་དགེ་ལ་འགོད་ཅི་ནུས་བྱ་བ་དང༌། ༩༨༽སྤྱིར་ཆོས་པ་དང་ཁྱད་པར་ཐེག་ཆེན་སེམས་སྐྱེད་དང་ལྡན་པའི་གང་ཟག་ལ་སངས་རྒྱས་དངོས་སུ་ལྟ་བའི་དང་གུས་ཞབས་ཏོགས་སྒྲུབ་པ་དང༌།

སེམས་ཅན་ཐམས་ཅད་ཕ་མར་ཤེས་པས་ཟོལ་མེད་ཀྱི་ལྷག་བསམ་རྣམ་དག་གིས་ཅི་ཕན་ལ་འབད་པ་སྟེ། དཀར་པོའི་ཆོས་བཞི་པོ་འདི་དལ་རྟག་ཏུ་བརྩོན་པར་བྱ་བ་འདི་དག་ནི་སྨོན་པ་བྱང་སེམས་ཀྱི་ཉམས་ལེན་ལག་པས་ཕྱག་ལེན་དུ་ཐོབས་པར་མཛད་དགོས། མདོར་བསྡུ་ན། ཀླུའི་རྒྱལ་པོ་མ་དྲོས་པས་ཞུས་པའི་མདོར། བྱང་ཆུབ་སེམས་དཔའ་ཆོས་གཅིག་དང་ལྡན་ན་རྣམས་པ་ཐམས་ཅད་ཀྱི་མཆོག་དང་ལྡན་པའི་སངས་རྒྱས་ཀྱི་ཆོས་ཐམས་ཅད་ཡོངས་སུ་འཛིན་ཏེ། ཆོས་གཅིག་པུ་ག་ང་ཞེ་ན་སེམས་ཅན་བློས་ཡོངས་སུ་མི་གཏོང་བའོ། ཞེས་གསུངས་པ་ལྟར། བདག་ལས་གཞན་གཅེས་ཀྱི་བྱང་སེམས་ཟོལ་མེད་ལ་འདུ་ ༩༩༽བའོ། དེ་ནས་ཡང་འཇུག་པ་བྱང་སེམས་ཀྱི་བསླབ་བྱ་ལ། གཞུང་སོ་སོར་འདྲེན་ལུགས་མི་གཅིག་པ་དག་ལ་མཆིས་རུང༌། ཟབ་མོ་ལྟ་རྒྱུད་ཀྱི་སྐབས་འདིར་ནི་ནམ་མཁའ་སྙིང་པོའི་མདོའི་རྗེས་སུ་འབྲང་སྟེ་སློབ་དཔོན་ཞི་བ་ལྷས་བསླབས་རུས་སུ་གསུངས་པ་ནི། དཀོན་མཆོག་གི་དཀོར་འཕྲོག་པ། དམ་པའི་ཆོས་སྤངས་བ། རབ་ཏུ་བྱུང་བའི་རྟགས་ཅན་ལ་ཆད་པས་གཅོད་པའམ། བཙོན་དུ་འཇུག་གམ་དམག་དང་འུ་ལག་སོགས་ལས་མིན་ལ་བཀོལ་བ་དང༌། འཚམ་མེད་པ་ལྔ་གང་རུང་བྱེད་པ། དགེ་སྡིག་ཁྱད་དུ་གསོད་པའི་ཆད་པར་ལྟ་བ་འཛིན་པ་སྟེ། བྱང་སེམས་རྒྱལ་པོའི་རྩ་ལྟུང་ལྔ། དེ་རྣམས་ཀྱི་ཁར༌། གྲོང་{

ཆད་ལྟ་འཛིན་པ་དང་གྲོང་ཁྱེར་འཇོམས་པ་འདི་གཉིས་བརྗེས། }དང་གྲོང་ཁྱེར་གྲོང་རྡལ་ཡུལ་འཁོར་སོགས་འཇོམས་པའམ་གནོད་འཚེ་བྱེད་པ་ ༡༠༠༽ནི་བྱང་སེམས་བློན་པོའི་རྩ་ལྟུང་ཞེས་བྱ་ལ། སྲོག་གཅོད་མ་བྱིན་ལེན་མི་ཚངས་སྤྱོད་སྣུན་སྨྲ་སྟེ་རྩ་བ་བཞི་པོ་ལས་འགལ་བ་དང༌། སྣོད་མ་ཡིན་པ་ལ་སྟོང་ཉིད་སྟོན་པ་དང༌། ཐེག་ཆེན་ལ་མོས་པའི་དད་ཅན་ཕྱིར་བཟློག་པ་དང༌། སོ་ཐར་སྤངས་ནས་ཐེག་ཆེན་ལ་དཀྲི་བ་དང༌། སློབ་མའི་མོས་པ་དང་མི་མཐུན་པ་སྟོན་པ་དང༌། རྙེད་དང་བཀུར་སྟི་འདོད་ནས་བདག་བསྟོད་གཞན་སྨོད་དང༌། མི་ཤེས་བཞིན་ཤེས་བརྫུ་མ་རྟོགས་པར་རྟོགས་བརྫུ་མ་ཐོབ་པར་བརྫུ་སོགས་མི་ཆོས་བླ་མའི་ཟོལ་དང༌། སྒྲུབ་གྲའི་ཡོ་བྱད་བཤད་སྒྲ་ལ་སྦྱར་བའམ་སྦྱོར་དུ་འཇུག་ཅིང༌། དཀོན་མཆོག་གི་དཀོར་རྒྱལ་པོའམ་ཉེ་དུ་སོགས་ལ་སྦྱིན་པར་བྱེད་པ་སྟེ། དེ་ལྟར་རྒྱལ་བློན་གྱི་རྩ་ལྟུང་བཅུ་དང་ལས་དང་པོ་པའི་ལྟུང་ ༡༠༡༽བ་བརྒྱད་རྣམས་ཐམས་ཅད་འཛོམ་ཞིང་སྤོང་བར་བྱ་བ་ལ་བསླབ་དགོས་པས་ན། འདི་རྣམས་ཀྱི་སྤང་བླང་གི་ནགས་ཇི་ལྟ་བ་ཤེས་པར་བྱ་ཞིང༌། འདི་དག་ལས་གཞན་པའི་ཡན་ལག་གི་ལྟུང་བྱེད་བརྒྱད་ཅུ་སོང་ཕྲ་ཞིབ་དག་ནི་ཁྱེད་ཅག་གི་སྣོད་དང་འཚལ་པའམ་ཤེས་པ་དང་བསྒྲུབ་པར་ཡང་དཀའ་ལ། མོད་དོན་ཕལ་ཆེར་གོང་དུ་སྨོས་པ་རྣམས་ལ་འདུ་བ་དང༌། གལ་ཏེ་ཅིས་ཀྱང་རྟོགས་པར་ནུས་ཤིང་སྤྲོ་ན་བསླབ་བཏུས་སོགས་བྱང་སེམས་ཀྱི་མདོ་བསྟན་བཅོས་རྣམས་ལ་ཤེས་པར་བྱ་ལ། ཁྱད་པར་དུ། སྐྱབས་དང་སྨོན་སེམས་གཏོང་བ། ལོག་པར་ལྟ་དང་ཉན་རང་གི་ཡིད་བྱེད་སྐྱེས་པ། བསླབ་པ་ཕུལ་དང་སེམས་ཅན་བློས་མ་སྤང་བ་རྣམས་ནི་བྱང་སྡོམ་རྩ་བ་ནས་གཏོང་ཞིང་འཇིག་པའི་རྒྱུ་ཡིན་ ༡༠༢༽ཕྱིར། སྡོམ་བྱའི་གཙོ་བོ་ཡིན་པར་ཤེས་དགོས། ལྟུང་བ་ཆེར་བྱུང་ན་སྡོམ་པ་སླར་བླང་བ་དང༌། འབྲིང་དུ་བྱུང་བཤགས་པ་དང་ཕྲ་བ་རྣམས་མཐུན་གྱི་བཤགས་བསྡོམ་གྱིས་སོར་ཆུད་པར་འགྱུར་གསུངས།

སྤང་བྱའི་དགག་པའི་བསླབ་བྱ་དེ་ལྟར་བསྟན་ནས། བསྒྲུབ་པར་བྱ་བ་ནི། དགེ་བ་བཅུ་དང་ཆོས་སྤྱོད་བཅུ། ཕ་རོལ་ཕྱིན་དྲུག་སོགས་ལ་བརྩོན་པ་དང༌། མདོར་བསྡུ་ན་ཉེས་སྤྱོད་སྡོམ་པ། དགེ་བ་ཆོས་སྡུད། སེམས་ཅན་དོན་བྱེད་སྟེ། ཚུལ་ཁྲིམས་རྣམ་པ་གསུམ་ལ་ཡང་དག་པར་གནས་པ་ནི་བྱང་ཆུབ་སེམས་དཔའ་དཔའི་བསླབ་པ་ཐམས་ཅད་དེ་ལ་ཡོངས་སུ་རྫོགས་པ་ལག་པས་དེ་དག་ལ་ནན་ཏན་ཏུ་མཛད་འཚལ། ༈ མཇུག་གི་ལས་རིམ་གསུམ་པ་བཏང་རག་གི་མཆོད་པ་ནི། དེ་ལྟ་བུའི་བྱང་ཆུབ་ཀྱི་སེམས་རིན་པོ་ཆེ་སངས་རྒྱས་ཐམས་ཅད་ཀྱི་བགྲོད་པ་གཅིག་པའི་གཤེགས་ ༡༠༣༽སྡུག་བསྔལ་དམ་པ་འདི་ལྟ་བུར་ཆུད་པ་ནི་བླ་མ་དཀོན་མཆོག་གི་སྐུ་དྲིན་ལས་བྱུང་བ་ཡིན་པས་ན། ཁྱེད་ཅག་རང་རང་གི་ལུས་ལོངས་སྤྱོད་ཅི་ཡོད་ཐམས་ཅད་མཆོད་པའི་མཎྜལ་དུ་འབུལ་བའི་འདུན་པས་ཕྱག་དང་མཎྜལ་འབུལ་བར་ཞུ་ཞིང༌། བྱང་ཆུབ་ཀྱི་སེམས་རིན་པོ་ཆེ་ཚེ་རབས་ཀུན་ཏུ་མི་བརྗེད་ཅིང་མཁའ་ཁྱབ་ཀྱི་དོན་རྒྱ་ཚེན་འགྲུབ་པའི་བསྔོ་སྨོན་བཟང་པོ་འདི་བཞིན་རྗེས་ཟློས་མཛད་འཚལ། ༈ བྱང་ཆུབ་སེམས་མཆོག་རིན་པོ་ཆེ། མ་སྐྱེས་པ་རྣམས་སྐྱེས་གྱུར་ཅིང༌། སྐྱེས་པ་ཉམས་པ་མེད་པར་ཡང༌། གོང་ནས་གོང་དུ་འཕེལ་བར་ཤོག བྱང་ཆུབ་སེམས་དང་མི་འབྲལ་ཞིང༌། བྱང་ཆུབ་སྤྱོད་ལ་གཞོལ་བ་དང༌། སངས་རྒྱས་རྣམས་ཀྱི་ཡོངས་བཟུང་སྟེ། བདུད་ཀྱི་ ༡༠༤༽ལས་ཀྱང་སྤོང་བར་ཤོག བྱང་ཆུབ་སེམས་དཔའ་རྣམས་ཀྱི་ནི། འགྲོ་དོན་ཐུགས་ལ་དགོངས་འགྲུབ་ཤོག མགོན་པོ་ཡིས་ནི་གང་དགོངས་པ། སེམས་ཅན་རྣམས་ལ་བདེ་འབྱོར་ཤོག ཅེས་དང་ཤེས་པ་ཡག་བརྗོད་པར་བྱའོ། འདི་ནི་ཟབ་མོ་ལྟ་རྒྱུད་ཀྱི་ལུགས་པོར་བཞག་ཡིན་ཕྱིར། ཁྱིམ་པ་ཕོ་མོ་ལ་སོགས་རྟེན་ངེས་མེད་ལ་སྐྱབས་བསྡོམ་གྱི་གཞི་བྱས་ནས་འབོགས་པར་རུང་བར་གསུང་ཞིང༌། བླ་མ་མ་འཛོམས་ན་རྟེན་གྱི་དྲུང་དུའང་ལེན་པར་རུང་བར་གསུང་པའོ། རྒྱལ་བ་བྱམས་པ་ནས་འཕགས་པ་ཐོགས་མེད་ལས་བརྒྱུད་པའི་རྒྱ་ཆེན་སྤྱོད་རྒྱུད་ལུགས་ཀྱི་བྱང་སྡོམ་བླང་བ་ལ།

རྟེན་གྱི་གང་ཟག་ནི་སྤྱིར་གོང་དང་མཐུན་ཡང༌། ཁྱད་པར་དུ་སོ་ཐར་རེས་བདུན་གང་རུང་དགོས་པར་གསུངས་ཕྱིར་དགེ་སྦྱོང་ལ་བསྔགས་ཤིང༌། གལ་ཏེ་ཁྱིམ་པ་ལྟ་བུ་ལ་ཅིས་ཀྱང་འབོགས་དགོས་ནའང་རང་རང་གི་ཇི་ལྟར་ནུས་པ་དང་སྦྱར་ ༡༠༥༽ བའི་དགེ་བསྙེན་དུ་སྒྲུབ་ནས་དེ་རྗེས་བྱང་སྡོམ་འབོགས་པར་གསུངས་ཤིང༌། འདི་ལའང་སྦྱོར་བ་དངོས་གཞི་རྗེས་དང་གསུམ་གྱི། སྦྱོར་བའི་ཆོ་ག་གསོལ་བ་གདབ་པ་སྐྱབས་འགྲོ་ཁྱད་པར་ཅན་དང་ཡན་ལག་བདུན་གྱི་ཚོགས་བསགས་པ་གསུམ་པོ་གོང་དུ་བསྟན་པ་ལྟར་བྱས་ལ། འདི་སྐབས་ཕྱག་བཞེས་ལ་ལར་ཕྱག་མཆོད་ཅིམ་ལས་གཞན་མི་མཛད་པ་ཡང་ཡོད་མེད་ཀྱི། བསྡུས་པ་ལ་དེ་ལྟར་རུང་ཡག་འདིར་ནི་ཡན་ལག་བདུན་ཚང་བར་བྱ་སྟེ། བྱང་སེམས་རྒྱུད་ལ་སྐྱེ་བ་ནི་ཚོགས་བསགས་པ་ལ་རག་ལས་པར་གསུངས་པའི་ཕྱིར་རོ། གལ་ཏེ་དུས་གཅིག་ལ་སེམས་སྡོམ་རྒྱུད་ལུགས་གཉིས་ཀ་སྦྲེལ་ནས་འབོགས་དགོས་པ་ལྟ་བུའི་ཚེ་ན་སྦྱོར་ཆོས་གསུམ་པོ་འདི་གཉིས་ཀའི་ཐུན་མོང་དུ་ཚར་གཅིག་གིས་ཆོག་པ་ཉིད་དོ། དངོས་གཞི་ལ་དེ་ཡང་ཟབ་མོ་ལྟ་རྒྱུད་ལ་ནི་སྨོན་འཇུག་སྟབས་གཅིག་ཏུ་བླངས་རུང་ཡང༌། འདིར་ནི་ངེས་པར་ ༡༠༦༽ ཐ་དད་དུ་ལེན་པ་ཕྱག་བཞེས་ཡིན་ཕྱིར། སློབ་མ་རྣམས་ལ་ཡན་ལག་བདུན་གྱི་བསྔོ་བ་ཡིན་རྣམས་ལེགས་པར་གྲུབ་ནས། དངོས་གཞི་ལ་བབས་པའི་ཚེ་འདི་ལྟར་བརྗོད་པར་བྱ་སྟེ། ༈ དེ་ནས་དངོས་གཞི་བྱང་ཆུབ་ཀྱི་སེམས་རིན་པོ་ཆེ་བསྐྱེད་པར་བྱེད་པའི་གཞུང་ལུགས་གཉིས་ཀྱི། འདིར་ནི་བྱམས་མགོན་ཐོགས་མེད་སོགས་ལས་ལེགས་པར་བརྒྱུད་ཅིང་ཇོ་བོ་རྗེ་དཔལ་ལྡན་ཨ་ཏི་ཤའི་རིང་ལུགས་ལས་བྱུང་བའི་ཕྱག་བཞེས་ལ། སྨོན་པ་བྱང་ཆུབ་ཏུ་སེམས་བསྐྱེད་པ་དང༌། འཇུག་པ་བྱང་ཆུབ་སེམས་ཀྱི་སྡོམ་པ་བླངས་བ་དང་གཉིས་ཡོད་དེ། དང་པོ་སྨོན་པ་བྱང་ཆུབ་ཀྱི་སེམས་ནི། སེམས་ཅན་ཐམས་ཅད་ཕ་མར་ཤེས་པའི་བྱམས་པ་དང༌། དེ་དག་འཁོར་བའི་སྡུག་བསྔལ་གྱིས་མནར་བ་ལ་མི་བཟོད་པའི་སྙིང་རྗེ་དང༌།

དེ་དག་སྡུག་བསྔལ་ལས་སྐྱབས་ཕྱིར་རྫོགས་པའི་སངས་རྒྱས་ཐོབ་པར་འདོད་ ༡༠༧༽པའི་བྱང་ཆུབ་ཀྱི་སེམས་དང་གསུམ་དགོས་པ་སྟེ། དེ་ཡང་སེམས་ཅན་གྱི་རིགས་སུ་གྱུར་པ་སྟོང་འཁོར་བསྒྱུར་གྱི་རྒྱལ་པོ་ནས་འཇག་མིག་གི་སྲིན་བུ་ཡན་ཆད་སྔོན་འཁོར་བ་ཐོག་མ་མེད་པ་ནས་ད་ལྟ་ཡན་ཆད་དུ་རང་ཉིད་ཀྱི་ཕ་མ་བྱས་པའི་གྲངས་དང་ཚད་ནི་སངས་རྒྱས་ཀྱིས་ཀྱང་བརྗོད་དུ་མེད་ལ། ད་དུང་སངས་རྒྱས་མ་ཐོབ་ཀྱི་བར་དུ་དེ་ལས་མ་འདས། འོ་སྐོལ་རྣམས་སྐྱེ་བ་འདིའི་མ་ལ་འདི་ནི་བདག་གི་དྲིན་ཅན་གྱི་མའོ་ཞེས་དྲིན་དུ་བཟོ་བ་ཅུང་ཟད་ཙམ་བྱེད་པ་ལས་མི་བྱེད་པ་ཆེས་མང་ཞིང༌། དྲིན་དུ་བཟོ་བར་རློམ་པ་རྣམས་ཀྱང་ཟས་དགོས་བྱིན་ཞིང་གཡོག་ཏུ་བགྱི་བ་ཕྲན་ཚེག་བྱས་ན་དྲིན་ཡུལ་ཕར་འདྲེན་པར་བྱེད་པ་ལས་མེད། མ་འདིས་ནི་རང་གི་སྡུག་བསྔལ་མཐའ་དག་ ༡༠༨༽ཁྱད་དུ་བསད་དེ་བདག་ལ་ལུས་སྲོག་ལོངས་སྤྱོད་མ་ལུས་བྱིན་པའི་དྲིན་ལན་སུ་ཞིག་གི་འཁོར་ལ། དེ་ཡང་ཚེ་འདི་གཅིག་པུར་བྱས་པ་ཙམ་མ་ཡིན་ཏེ་འཁོར་བ་ཐོག་མེད་ད་ལྟའི་བར་དུ་བྱས་པ་དང༌། འདོན་དེ་ལྟ་བུའི་དྲིན་ཆེ་བ་ཏེ་ཚེ་འདིའི་མ་འདི་ཉིད་ཁོ་ན་ཡིན་ནམ་ཞེ་ན་མ་ཡིན་ཏེ། ཁམས་གསུམ་རིམ་རིས་དྲུག་གི་སེམས་ཅན་ཐམས་ཅད་རེ་མོས་ཀྱི་ཕ་མ་བྱས་པའི་དྲིན་ཅན་ཤ་སྟག་ཡིན་པས་ན། དེ་ཐམས་ཅད་ལ་ཁྱད་མེད་དུ་དྲི་ལན་ཞལ་དགོས་པས། བྱམས་པའི་སེམས་ཚད་མེད་པར་བསྐྱེད་པར་བྱ་བ་ནི་བྱང་ཆུབ་སེམས་ཀྱི་ས་བོན་ནམ་རྒྱུའི་དངོས་པོ་ཡིན་ཏེ། སྤྱོད་འཇུག་ལ་བྱང་ཆུབ་སེམས་དཔའ་སེམས་ཅན་ལ། བུ་གཅིག་མ་ཡི་བྱ་བ་བཞིན། རྐང་གིས་ཁོངས་ནས་བྱམས་པ་ཆེ། དེ་ལྟར་རྟག་ ༡༠༩༽ཕན་བྱ་བར་འདོད། ཞེས་པ་ལྟར་དགོས་ཤིང༌། དེ་ལྟ་བུ་བྱམས་པ་ཡོད་པ་གཅིག་པུས་མི་ཆོག་སྟེ། སེམས་ཅན་དེ་དག་གི་གནས་ཚུལ་ཅི་ལྟ་བུ་ཞེ་ན། རྒྱུ་བདེ་གཤེགས་པའི་སྙིང་པོས་ཁྱབ་ཀྱང་རྐྱེན་དགེ་བའི་བཤེས་ཀྱིས་ནི་མ་ཟིན། ཐོབ་དམ་པའི་ཆོས་དང་ནི་མ་ཕྲད།

ལས་དཀར་པོ་དགེ་བ་ནི་མི་སྒྲུབ་པར། མི་རིག་འཁྲུལ་པའི་བག་ཆགས་ངན་གོམས་ནི་ཚན་ཆེ། ཉོན་མོངས་ལས་ངན་གྱི་ཆུ་ཀླུང་ཆེན་པོ་ནི་ཤུགས་དྲག་གཏན་བདེ་ཐར་པ་བྱང་ཆུབ་ཀྱི་འདུན་མ་ནི་བསྟན་ཡང་མི་མཐོང༌། བཤད་ཀྱང་མི་གོ ཁྲིད་ཀྱང་མི་འགྲོ་བར་འཁོར་བ་ངན་སོང་གི་རྒྱུ་ཐབས་སྒྲུབ་པ་ལ་ནི་ཕྱེ་མ་ལེབ་མར་མེ་ལ་འཇུག་པ་ལྟར་བཀག་ཀྱང་མི་ཁོགས་ ༡༡༠༽བསྲུང་ཡང་མི་ཐུབ་པར་འཁོར་བ་སྡུག་བསྔལ་གྱི་སྒོ་བཤོམ་དང་འདུན་ཐབས་འབའ་ཞིག་སྒྲུབ་པར་བྱེད་དོ། ཇི་སྐད་དུ། སྡུག་བསྔལ་འདོར་འདོས་བློ་ཡོད་ཀྱང༌། སྡུག་བསྔལ་ཉིད་ལ་མངོན་པར་རྒྱུགས། བདེ་བ་འདོད་ཀྱང་གཏི་མུག་པས་རང་གི་བདེ་བ་དགྲ་ལྟར་འཇོམས། ཞེས་པ་དེ་ལྟ་བུའི་མ་རྒན་རྣམས་ལ་སྙིང་རྗེ་དྲག་པོ་བསྐྱེད་དགོས། དེ་ཡང་ངན་སོང་གི་སྡུག་བསྔལ་མི་བཟད་པ་ཉམས་སུ་མྱོང་བ་རྣམས་ལྟ་བུ་སྙིང་རྗེའི་ཡུལ་དུ་གྱུར་མོད་ཀྱི། དེ་ལས་ཀྱང་ད་ལྟ་སྡིག་པ་ཚད་མེད་པར་སྤྱོད་པ་ལ་ཉམ་ང་སྤུ་ཙམ་མེད་པའི་རྒྱལ་པོའམ། ཤན་པ་ལྟ་བུ་དག་སྙིང་རྩེ་བའི་ཡུལ་ཡིན་ཏེ། དེ་དག་ད་ལྟ་སྡུག་བསྔལ་མཐའ་མེད་ཀྱི་རྒྱུ་སྒྲུབ་པ་ལ་འབད་པའི་ཕྱིར་རོ། དེ་བས་ན་མཁའ་ཁྱབ་ཀྱི་ ༡༡༡༽མ་རྒན་སྨྱོན་པ་དང་འདྲ་བ་སྤང་བླང་གོ་ལོག་མཁན་འདི་དག་སྡུག་བསྔལ་རྒྱུ་འབྲས་ལས་བཟློག་ཅིང་སྐྱོབ་ཐུབ་ན་ཅི་མ་རུང་སྙམ་པའི་སྙིང་རྗེ་བསྐྱེད་པར་བྱ་སྟེ། ཆོས་ཡང་དག་པར་བསྡུས་པའི་མོད་ལས། འདི་ལྟ་སྟེ། འཁོར་ལོ་བསྒྱུར་བའི་རྒྱལ་པོའི་འཁོར་ལོ་རིན་པོ་ཆེ་གང་དུ་མཆིས་པ་དེར་དཔུང་གི་ཚོགས་ཐམས་ཅད་མཆིའོ། དེ་བཞིན་དུ་སྙིང་རྗེ་ཆེན་པོ་གང་དུ་མཆིས་པ་དེར་སངས་རྒྱས་ཀྱི་ཆོས་ཐམས་ཅད་མཆིའོ། ཞེས་དང༌། ཐམས་ཅད་མཁྱེན་པའི་ཡེ་ཤེས་དེ་ནི་སྙིང་རྗེའི་རྩ་བ་ལས་བྱུང་བ་ཡིན་ནོ། ཞེས་སོགས་རྒྱ་ཆེར་གསུངས་ཤིང༌། དེ་ལྟར་དུ་སྙིང་རྗེ་བའི་སེམས་ཅན་དེ་ཐམས་ཅད་བླ་མེད་བྱང་ཆུབ་ཀྱི་གོ་འཕང་ལ་བཀོད་ན་གཞན་གང་གིས་ཀྱང་མི་ལྡན་ལ།

དེ་ལ་ནི་ཐོག་མར་རང་ ༡༡༢༽ཉིད་ལ་མཁྱེན་བརྩེ་ནུས་གསུམ་དང་སྤང་དང་རྟོགས་པའི་ཡོན་ཏན་དང་མ་ལྡན་པར་གཞན་སྒྲོལ་བར་མི་ནུས་ཏེ། ལྡོངས་པས་གཞན་གྱི་ལམ་མཁན་མི་ནུས་པ་བཞིན་ནོ། དེའི་ཕྱིར་རང་ཉིད་བླ་ན་མེད་པའི་བྱང་ཆུབ་ཅི་ནས་ཀྱང་མྱུར་དུ་ཐོབ་པར་བྱས་ལ། མཁའ་ཁྱབ་ཀྱི་ཕ་མ་འདི་དག་སངས་རྒྱས་ཀྱི་སར་ངེས་པ་ཁོ་ནར་འགོད་པར་བྱའོ་སྙམ་པའི་མདུན་པ་དྲན་པོས། བླ་མ་དཀོན་མཆོག་རྣམས་ལ་དད་པའི་ཤུགས་བསྐྱེད་ཅིང༌། ཐལ་མོ་ཐར་ནས་སྨོན་སེམས་བླང་བའི་ཚིག་འདིའི་རྗེས་ཟློས་མཛད་པར་ཞུ། ༈ ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། སློབ་དཔོན་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བ། སྐྱེ་བ་འདི་ ༡༡༣༽དང་སྐྱེ་བ་གཞན་དང་གཞན་དག་ཏུ། སྦྱིན་པའི་རང་བཞིན་དང་ཚུལ་ཁྲིམས་ཀྱི་རང་བཞིན་དང་སྒོམ་པའི་རང་བཞིན་གྱི་དགེ་བའི་རྩ་བ་ཅི་བགྱིས་པ་དང༌། དགྱིད་དུ་སྩལ་བ་དང༌། དགྱིད་པ་ལ་རྗེས་སུ་ཡི་རངས་བའི་དགེ་བའི་རྩ་བ་དེས། ཇི་ཏལར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དང༌། ས་ཆེན་པོ་ལ་བཞུགས་པའི་བྱང་ཆུབ་སེམས་དཔའ་སེམས་དཔའེ་ན་པོ་རྣམས་ཀྱིས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པར་མཛད་པ་དེ་བཞིན་དུ་བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་ཇི་སྲིད་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ་ ༡༡༤༽བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་དགྱིའོ། སེམས་ཅན་མ་{ ངན་སོང་གསུམ་གྱི་སེམས་ཅན་སྡུག་བསྔལ་གྱི་རྒྱ་མཚོ་ལས། }རྒལ་བ་རྣམས་བསྒྲལ་བར་དགྱིའོ། མ་{ མཐོ་རིས་ཀྱི་འགྲོ་བ་ཉོན་མོངས་པའི་འཆིང་བས་ལས། }གྲོལ་བ་རྣམས་འགྲེལ་བར་དགྱིའོ། དབུགས་{ ཉན་རང་གི་ཚོགས་ཐེག་པ་ཆེན་པོར། }མ་ཕྱིན་པ་རྣམས་དབྱུགས་དབྱུང་བར་དགྱིའོ། ཡོངས་{ བྱང་ཆུབ་སེམས་དཔའ་སངས་རྒྱས་ཀྱི་སར།

}སུ་མྱ་ངན་ལས་འདས་མ་འདས་པ་རྣམས་ཡོངས་སུ་མྱ་ངན་ལས་ཟློ་བར་དགྱིའོ། ཞེས་ལན་གསུམ་དུ་བསྐྱར་ནས་བླངས་ཏེ། ༈ དེས་སྨོན་པ་བྱང་ཆུབ་ཀྱི་སེམས་ཁྱེད་ཅག་རྣམས་ཀྱིས་ལེགས་པར་ཐོབ་པ་ཡིན་པས་དེ་ལྟ་བུའི་ངེས་ཤེས་སྐྱེས་པ་གསལ་ཆེ། ཇི་ལྟར་འཇིག་རྟེན་ན་རྒྱལ་པོའི་སྲས་རྒྱལ་སྲིད་ལ་དབང་བསྐུར་མ་ཐག་རྒྱལ་པོར་བརྗོད་པ་དང༌། རབ་ཏུ་བླང་ ༡༡༥༽མ་ཐག་དགེ་སྦྱོང་དུ་མིང་འཕོ་བ་བཞིན། བྱང་ཆུབ་མཆོག་ཏུ་སེམས་བསྐྱེད་མ་ཐག་བྱང་ཆུབ་སེམས་དཔའ་ཞེས་བྱ་བར་འགྱུར་བ་དང༌། ཉན་རང་མན་ཆད་ཀྱི་འགྲོ་བ་ཐམས་ཅད་ཀྱི་ཕྱག་གི་གནས་སུ་གྱུར་པ་ལགས། བྱང་ཆུབ་ཀྱི་སེམས་དེ་རྒྱུད་ལ་སྐྱེ་བའི་ཚུལ་ཡང༌། བློ་གྲོས་མི་ཟད་པའི་མོདར། བྱང་ཆུབ་སེམས་དཔའ་རྣམས་ཀྱི་སེམས་དང་པོ་སྐྱེས་པ་དེ་ཡང་མི་ཟད་པའོ། དེ་ཅིའི་ཕྱིར་ཞེ་ན། མ་འདྲེས་པའི་ཕྱིར་བྱང་ཆུབ་ཀྱི་སེམས་དེ་ནི་ཉོན་མོངས་པ་ཐམས་ཅད་དང་མ་འདྲེས་པར་སྐྱེའོ། ཐེག་པ་གཞན་ལས་འདོད་པ་མེད་པས་སེམས་དེ་ནི་མ་འབྲེལ་བར་སྐྱེའོ། བདུད་ཐད་ཀྱིས་མི་ཕྱེད་པས་སེམས་དེ་ནི་སྲ་བར་སྐྱེའོ། དགེ་བའི་རྩ་བ་ཐམས་ཅད་ཡང་དག་པར་བསྒྲུབས་པས་སེམས་དེ་ནི་བརྟན་ནས་སྐྱེའོ། ༡༡༦༽འདུས་བྱས་མི་རྟགས་ཤིན་ཏུ་རིག་པས་སེམས་དེ་ནི་རྟག་པར་སྐྱེའོ། སེམས་ཅན་གོ་འབྱེད་པས་སེམས་དེ་ནི་རྒྱ་ཆེ་བར་སྐྱེའོ། ཞེས་པ་ལ་སོགས་རྒྱ་ཆེར་གསུངས་ཤིང༌། འདི་ལྟ་བུའི་བྱང་ཆུབ་ཀྱི་སེམས་རིན་པོ་ཆེ་སངས་རྒྱས་ཐམས་ཅད་ཐུགས། སེམས་ཅན་ཐམས་ཅད་ཀྱི་མགོན། གནས་སྐབས་མཐར་ཐུག་མ་ལུས་པའི་གཏན་འདུན་གྱི་གཞི་མ། ཐར་པ་དང་ཐམས་ཅད་མཁྱེན་པའི་ཡོན་ཏན་མཐའ་དག་གི་འབྱུང་ཁུངས་འདི་ཉིད་རྒྱུད་ལ་དང་པོར་སྐྱེས་མ་ཐག བསྟན་པ་ལ་དགའ་བའི་ལྷ་རྣམས་ཀྱིས་བྱང་ཆུབ་སེམས་དཔའ་དེ་སྲུང་ཞིང་སྐྱོབས་པར་བྱེད་པ་དང༌། འགྲོ་བ་ཐམས་ཅད་ཀྱི་མངོང་ན་དགའ་བ་དང༌། དགེ་བའི་རྩ་བ་ཐམས་ཅད་མི་ཟད་ཅིང་འཕེལ་བ་དང༌། རྣམ་པ་ཐམས་ཅད་མཁྱེན་པའི་སངས་རྒྱས་ཀྱི་ས་བོན་ཐོབ་པ་ལ་སོགས།

སེམས་ ༡༡༧༽དང་པོ་སྐྱེས་པ་ཙམ་གྱི་ཕན་ཡོན་གཞལ་དུ་མེད་པར་གསུངས་ན། རྒྱུན་ཆགས་སུ་ལག་ལེན་དུ་འདེབས་ན་ལྟ་ཅི་སྨོས་ཏེ། འགྲོ་བ་ཀུན་གྱི་དགའ་བའི་རྒྱུ། སེམས་ཅན་སྡུག་བསྔལ་ཅིར་གྱུར་པ། རིན་ཆེན་སེམས་ཀྱི་བསོད་ནམས་གང༌། དེ་ལ་ཇི་ལྟར་གཞལ་གྱིས་ལང༌། ཞེས་གསུངས་པ་ལྟར་གྱི་ཡོན་ཏན་དྲན་ཞིང་ངེས་ཤེས་བསྐྱེད་པར་མཛད་ནས། དེའི་བསླབ་བྱ་རྣམས་ལ་སློབ་དགོས་པ་ཡིན་པས་འདི་བཞིན་ཐུགས་ལ་ངེས་འཚལ་ཏོ། བསླབ་པར་བྱ་བའི་གནས་གང་ཞེ་ན། བྱང་ཆུབ་སེམས་ཀྱི་ཕན་ཡོན་མཐོང་ཞི་རྗེས་སུ་དྲན་པར་བྱ་བ་དང༌། དེ་ཉིད་ཉིན་མཚན་དུས་ཀུན་ཏུ་བསྒོམ་ཞིང་སྤེལ་སྦྱང་ལ་སློབ་པ་དང༌། ཚོགས་གནིས་རྒྱ་ཆེར་ ༡༡༨༽གསོག་པ་ལ་ངལ་དུབ་དང་རློམ་སེམས་མེད་པར་བརྩོན་པ་དང༌། སེམས་ཅན་གཅིག་ཙམ་ཡང་བློས་མི་སྤང་བར་སྐྱབས་ཁོངས་སུ་བཅུག་པ་དང༌། ནག་པོའི་ཆོས་བཞི་སྤངས་ནས་དཀར་པོའི་ཆོས་བཞི་ལ་བརྩོན་པ་རྣམས་ཕྱག་ལེན་དུ་ཐེབས་པར་མཛད་འཚལ། དེ་ལ་ནག་པོའི་ཆོས་བཞིན་ནི། བླ་མ་དང་མཁན་སློབ་སོགས་བརྫུན་གྱིས་བསླུ་བ་དང༌། བྱང་ཆུབ་སེམས་དཔའ་སོགས་ཆོས་སྤྱོད་པ་གཞན་ལ་བསྐུར་བ་འདེབས་པ་དང༌། གཞན་གྱི་དགེ་བ་ལ་འགྱོད་པ་བསྐྱེད་པ་དང༌། གཡོ་སྒྱུས་སེམས་ཅན་བསླུ་ཞིང་ལོག་འཚོ་སྒྲུབ་པ་རྣམས་ཡིན་པས། དེ་དག་ལས་བཟློག་པའི་དཀར་པོའི་ཆོས་བཞི་སྒྲུབ་པ་ནི། སྲོག་ལ་བབས་ཀྱང་རྫུན་མི་སྨྲ་བ་དང༌། གཞན་ལ་སྐུར་འདེབས་མི་བྱེད་པ་དང༌། ༡༡༩༽ཕ་རོལ་གྱི་དགེ་བ་ལས་མཐུན་འགྱུར་བྱེད་པ་དང༌། སུ་ལ་ཡག་གཡོ་སྒྱུ་ཟོལ་ཟོག་མི་བྱ་བ་སྟེ། དེ་ལྟར་སྨོན་པ་བྱང་སེམས་ཀྱི་བསླབ་བྱ་འདི་རྣམས་ལས་སྐད་ཅིག་ཀྱང་མི་འདའ་བར་མཛད་པར། ད་ནི་འཇུག་པ་སེམས་བསྐྱེད་ཀྱི་ལས་རིམ་ལ་ཡང་སྦྱོར་དངོས་རྗེས་གསུམ་གྱི་སྒོ་ནས་སྟོན་པ་ལས། སྦྱོར་བའི་ཆོས་ལ་ལྔ་ཡོད་དེ། གསོལ་བ་གདབ་པ། བསམ་པ་བརྟག་པ། མྱུར་དུ་སྦྱིན་པར་བསྐུལ་བ། བར་ཆད་དྲི་བ་བསླབ་པའི་གནས་གོ་བར་བྱས་ནས་སྤྲོ་བ་དྲི་བ་དང་ལྔ་ཡོད་པའི།

དང་པོ་ནི། གོང་དུ་སྨོན་པ་བྱང་ཆུབ་ཀྱི་སེམས་ལེགས་པར་ཐོབ་པས་བྱང་ཆུབ་ཀྱི་རྒྱུ་དང་སོ་བོན་ཉེ་བར་ཐོབ་ཀྱང༌། དེ་མྱུར་དུ་སྒྲུབ་པར་བྱེད་པ་ལ་འཇུག་པ་ ༡༢༠༽བྱང་ཆུབ་ཀྱི་སེམས་མེད་ན་འགྲུབ་པར་དཀའ་སྟེ། ཇི་ལྟར་འཇིག་རྟེན་ན་ཞིང་པ་དག་པ་བོན་བཟང་པོ་བསྐྲུན་དུ་ཟིན་ཡང་ཆུ་ལུས་སོགས་སྐྱེད་སྡུང་གི་ལས་ལ་འབད་དགོས་པ་ལྟ་བུ་སྟེ། ཇོ་བོ་ཆེན་པོས། འཇུག་སེམས་བདག་ནིད་སྡོམ་པ་མ་གཏོགས་པ། ཡང་དག་སྨོན་པས་འཕེལ་བར་འགྱུར་མ་ཡིན། རྫོགས་པའི་བྱང་ཆུབ་སྡོག་པ་སྤྲལ་འདོད་པས། དེ་ཕྱིར་དེ་ནི་འབད་པས་ངེས་པར་བླངས། ཞེས་གསུངས་པ་དེ་ནིད་ལེན་པའི་རྟེན་དུ་སོ་ཐར་རིས་བདུན་གྱི་བསླབ་པ་དང་ལྡན་ཞིང་སྨོན་སེམས་ལེགས་པར་སྐྱེས་པ་གཅིག་དགོས་པར་ལུགས་འདིའི་བཞེད་པ་ཡིན་པས། དེའི་རྒྱུད་ཁྱེད་ཅག་ལ་ཚང་བ་དང༌། ལེན་པའི་ཡུལ་དགེ་བའི་བཤེས་གཉེན་ ༡༢༡༽ལ་སངས་རྒྱས་ཀྱི་འདུ་ཤེས་དང་ལྡན་པ་དགོས་ཀྱི། ངེད་ལ་དེ་ལྟ་བུའི་ཡོན་ཏན་གྱི་ཆ་ཤས་ཙམ་ཡང་མེད་ནའང༌། ཁྱེད་ཅག་གིས་སངས་རྒྱས་དངོས་སུ་མོས་པ་མཛད་ན་དད་པའི་རྒྱུ་དང་བདག་གི་བྱང་ཆུབ་ཀྱི་སེམས་གཉིས་པོ་འཛོམས་པའི་རྟེན་འབྲེལ་གྱི་མཐུས་ཁྱེད་ཀྱི་རྒྱུད་ལ་འཇུག་པ་བྱང་ཆུབ་ཀྱི་སེམས་སྐྱེས། དེའི་མཐུ་འབྲས་ཀྱི་ནམ་ཞིག་བདག་སློབ་དཔོན་པ་དང་པོའི་བདེན་པ་མཐོང་བའི་ཚེ། ད་ལྟ་ཁྱེད་སེམས་སྐྱེད་ཞུགས་པ་རྣམས་ཀྱི་ལས་བཟང་བ་དག་ནི་ལྟ་ཅི་སྨོས་ཀྱི། འགའ་ཞིག་ལས་ངན་གྱི་ལྟུང་བ་ཕོག་ནས་ངན་སོང་གི་གནས་ན་མཆིས་པའི་ཚེ་ནའང༌། བདག་བསམ་བཞིན་དེའི་དོན་དུ་སྐྱེ་བ་བླངས་ཏེ་རྗེས་སུ་འཛིན་པ་དང༌། བདག་མངོན་པར་རྫོགས་པར་སངས་རྒྱས་ ༡༢༢༢༽པ་ན་ཁྱེད་འབྲེལ་པ་ཐོགས་པ་ཚུན་ཆད་ལ་ཐུགས་རྗེའི་གཟིགས་པ་འཇུག་ཅིང༌། ཁམས་གསུམ་གང་ན་གནས་ཀྱང་བདག་གི་སྐུའི་འོད་ཟེར་བྱེ་བ་ཕྲག་དྲུག་ཅུས་འཁོར་གྱི་དཀྱིལ་འཁོར་དུ་བསྡུས་ནས་སྨིན་ཅིང་གྲོལ་བར་བྱེད་པར་འགྱུར་བ་སྟེ།

བྱང་ཆུབ་སེམས་ཀྱི་དཀྱིལ་འཁོར་ཆོས་ཀྱི་དབྱིངས་སུ་རོ་གཅིག་པའི་བདེན་པའི་བྱིན་རླབས་ལགས། དེའི་ཕྱིར་ན་ད་ལྟ་ཡང་དག་ལ་སངས་རྒྱས་དངོས་ཀྱི་མོས་པ་མཛད་ནས་ལུས་ལོངས་སྤྱོད་གཏན་སྲིད་མཐའ་དག་མཆོད་པར་འབུལ་བའི་ཐུགས་འདུན་གྱིས་མཎྜལ་འབུལ་བར་ཞུ། ༈ དེ་ནས་ཕྱག་ཐལ་མོ་སྦྱར་ཏེ་གུས་པས་གསོལ་བ་གདབ་པ་འདིའི་རྗེས་ཟློས་མཛད་འཚལ། ༈ སློབ་དཔོན་དགོངས་སུ་གསོལ། སློབ་དཔོན་ ༡༢༣༽ཁྱེད་ལས་བདག་བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པ་བླངས་བ་ལེན་པར་འཚལ་གྱི་དེ་ལ་གནད་པ་མ་མཆིས་ན་བདག་ལ་ཐུགས་བརྩེ་བའི་སླད་དུ་ཅུང་ཟད་ཅིག་གསན་ཅིང་སྩལ་བའི་རིགས་སོ། 

ཞེས་ལན་གསུམ་གྱིས་གསོལ་བ་གདབ་བོ། ༈ གཉིས་པ་བསམ་པ་བརྟག་པ་ལ་གསུམ་ཡོད་པའི་དང་པོ་སྙིང་སྟོབས་ལ་བརྟག་པ་ནི། རིགས་ཀྱི་བུ་རྣམས་བྱང་ཆུབ་སེམས་དཔའི་སྡོམ་པ་ལེན་པར་འདོད་པ་ནི་ཤིན་ཏུ་ལེགས་ཤིང་ངོ་མཚར་ཆེ་ནའང༌། འདི་ལྟར་བྱང་ཆུབ་སེམས་དཔའ་ནི་སེམས་ཅན་ཐམས་ཅད་སྨིན་པར་བྱེད་དགོས་{ ཞེས་མཁས་བླང་ངོ༌། }ན། དེའི་བསླབ་པ་གྲངས་མེད་པ་ལ་སློབ་དགོས་ཀྱི། རིགས་ཀྱི་བུ་རྣམས་སེམས་ཅན་ཐམས་ཅད་སྨིན་པར་བྱེད་པའི་ ༡༢༤༽བསླབ་པ་རྣམས་ལ་སློབ་ནུས་སམ། ཞེས་འདྲི་ཞིང༌། སློབ་མ་རྣམས་ཀྱིས་ཀྱང༌། ནུས་ལགས། བྱང་ཆུབ་སེམས་དཔའ་ནི་ཞིང་ཁམས་གྲངས་མེད་ས་སྦྱོང་བ་དང༌། སངས་རྒྱས་གྲངས་མེད་པ་མཉེས་པར་བྱ་དགོས་ན། རིགས་ཀྱི་བུ་རྣམས་ཞིང་ཁམས་གྲངས་མེད་པ་སྦྱོང་བ་དང༌། སངས་རྒྱས་གྲངས་མེད་མཉེས་པ་ལ་སློབ་ནུས་སམ། སློབ་མས་ཀྱང༌། ནུས་ལགས། ཞེས་བྱ། བྱང་སེམས་ཀྱི་སྡོམ་པ་དེ་ཉམས་ན་སེམས་ཅན་ཐམས་ཅད་ཕན་བདེ་ལ་འགོད་པར་དམ་བཅས་པའི་ཕྱིར་དེ་དག་ཐམས་ཅད་བསླུས་པར་འགྱུར་ཏེ། ཇི་སྐད་དུ། དངོས་པོ་ཕལ་པ་ཅུང་ཟད་ཀྱང༌། ཡིད་ཀྱི་སྦྱིན་པར་བསམ་བྱས་ནས། མི་གང་སྦྱིན་པར་མི་བྱེད་པར། དེ་དག་ཡི་དགས་རྒྱུར་གསུངས་ནས། བླ་ན་མེད་པའི་བདེ་བ་ལ། བསམ་པ་ཐག་པས་མགྲོན་ ༡༢༥༽གཉེར་ནས། འགྲོ་བ་ཐམས་ཅད་བསླུས་བྱས་ན། བདེ་འགྲོ་ཅི་ལྟར་འགྲོ་འགྱུར་རམ། ཞེས་པ་ལྟར་སེམས་ཅན་བསླུས་པའི་རྣམ་སྨིན་གྱིས་དམྱལ་བ་སོགས་སུ་སྐྱེ་བར་འགྱུར་བའི་ཉེས་དམིགས་ཤིན་ཏུ་ཆེ་བར་མཆིས་ན། དེ་ལྟ་བུ་ལ་མི་འཇིགས་སམ། ༈ མི་འཇིགས་ལ་གས། ཞེས་བརྗོད། མི་འཇིགས་པ་དེ་ཡང་རྒྱུ་འབྲས་ཁྱད་དུ་བསོད་པས་ངན་སོང་ལ་མི་འཇིགས་པ་ལྟ་བུ་མ་ཡིན་གྱི། ངན་སོང་དེ་དག་ཏུ་ལྟུང་མི་དགོས་པའི་རྒྱུ་བསླབ་པ་མ་ཉམས་པར་བྱེད་ནུས་པའི་སྙིང་སྟོབ་དགོས་པ་ལགས། ཡང་དེ་ཉིད་མ་ཉམས་པར་བྱང་ཆུབ་སེམས་དཔའི་བསླབ་བྱ་ལ་ཚུལ་བཞིན་སློབ་ན་བསོད་ནམས་ཀྱི་ཚོགས་ཟད་མི་ཤེས་པའི་གཏེར་དང་ཡོན་ཏན་ཐམས་ཅད་ཀྱི་འབྱུང་གནས་སུ་གྱུར་པ་དང༌།

བླ་ན་མེད་པ་རྫོགས་ ༡༢༦༽པའི་བྱང་ཆུབ་ཀྱི་གོ་འཕང་དམ་པ་ཐོབ་པར་འགྱུར་བས་ན། བསོད་ནམས་ཀྱི་ཁྱད་པར་དེ་ལྟ་བུ་ཐོབ་པར་ནུས་པའི་བསླབ་པ་ལ་སློབ་པར་སྤྲོའམ། ཞེས་པའི་ལན་དུ། སྤྲོ་ལགས། ༈ གཉིས་པ་ཤེས་རབ་ལ་བརྟག་པ་ནི། ཚེ་དང་ལྡན་པ་མིང་འདི་ཞེས་བྱ་བ་ཁྱོད་རྣམས་བྱང་ཆུབ་སེམས་དཔའི་སྡོ་སྣོད་ཀྱི་མ་མོ་དག་ལེགས་པར་ཐོས་སམ། ཞེས་དྲིས་ལ། ཅུང་ཟད་ཐོས་ལགས། ཞེས་དང༌། སྡེ་སྣོད་དེ་དག་གི་དོན་གྱི་ཚུལ་ཟབ་མོ་རྣམས་ཁྱོད་ཀྱིས་ཤེས་སམ། ཅུང་ཟད་ཤེས་ལགས། དེ་དག་གི་གནས་ལ་དད་དམ། ཤིན་ཏུ་དད་ལགས། དེ་དག་གི་བསྲུང་བྱ་རྣམས་བསྲུང་བར་ནུས་སམ། ནུས་ལགས། ཞེས་དྲི་བ་དང་ལན་བྱའོ། ༈ གསུམ་པ་འདུན་པ་ལ་བརྟག་པ་ནི། འགྲོ་བ་གང་དག་གཅིག་གམ་འགའ་ཙམ་མ་ཡིན་པར་མཆོག་དམན་ ༡༢༧༽འབྲིང་དང་ནམ་མཁས་གར་ཁྱབ་ཐམས་ཅད་བྱང་ཆུབ་ལ་འགོད་པའི་འདུན་པ་དང་ལྡན་དགོས་ཕྱིར། རིགས་ཀྱི་བུ་རྣམས་འདི་ལྟ་སྟེ། ཁྱོད་ཀྱིས་བླ་ན་མེད་པའི་བྱང་ཆུབ་ཀྱི་གོ་འཕང་སྒྲུབ་ནས། སེམས་ཅན་མ་རྒལ་བ་རྣམས་བསྒྲལ་བ་དང༌། མ་གྲོལ་བ་རྣམས་འགྲོལ་བ་དང༌། དབུགས་མ་ཕྱིན་པ་རྣམས་དབུགས་དབྱུང་དང༌། ཡོངས་སུ་མྱ་ངན་ལས་མ་འདས་པ་རྣམས་མྱ་ངན་ལས་ཟློ་བ་དང༌། སངས་རྒྱས་ཀྱི་གདུ་རྒྱུན་མི་ཆད་པར་བྱ་བའི་འདུན་པ་དང་ལྡན་པ་ཡིན་ནམ། ཞེས་དྲི་ཞིང༌། དེ་ལྟ་བུ་དང་ལྡན་པ་ལགས་སོ། ཞེས་ལན་གདབ་ཅིང༌། དེ་ལ་ཁྱེད་ཀྱིས་སེམས་བསྐྱེད་པ་བརྟན་པ་དང༌། ཡི་དམ་བརྟན་པར་བྱ་དགོས་སོ། གཞན་ཡང་རིགས་ཀྱི་བུ་ཁྱོད་ཅག་གིས་སེམས་བསྐྱེད་པ་འདི་གཞན་ལ་འགྲན་པའི་ཆེད་དུ་མ་ཡིན་ནམ། གཞན་དག་གིས་ ༡༢༨༽ནན་གྱི་ལེན་དུ་བཅུག་པ་མ་ཡིན་ནམ། ཞེས་དྲི་ཞིང༌། མ་ཡིན་ལགས། ཞེས་ལན་གདབ་ཏུ་གཞུག་སོ། ༈ གསུམ་མ་མྱུར་དུ་སྦྱིན་པར་བསྐུལ་ཞིང་གསོལ་བ་གདབ་པ་ནི། དེ་ནས་ཡང་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཆེ་བའི་ཡོན་ཏན་དྲན་པའི་དད་གུས་དང༌། བདག་སློབ་དཔོན་ལ་ཡག་བཀའ་དྲིན་གྱི་སྒོ་ནས་སངས་རྒྱས་དངོས་སུ་ཤེས་པའི་དག་སྣང་དང་བཅས་པས།

སྣང་སྲིད་སྣོད་བཅུད་ཀྱི་དངོས་པོ་བདག་ལུས་ལོངས་སྤྱོད་མཐའ་དག་མཆོད་པའི་མཎྜལ་དུ་འབུལ་བའི་འདུན་པ་རྩེ་གཅིག་པས་རྗེས་ཟློས་མཛད་པར་ཞུ། ༈ དངོས་སུ་བཤམས་དང་ཡིད་ཀྱིས་སྤྲུལ། བདག་པོས་ཡོངས་སུ་མ་བཟུང་དང༌། བླ་ན་མེད་པའི་མཆོད་པའི་ཚོགས། མ་ལུས་བློ་ཡིས་བླངས་ཏེ་འབུལ། བདག་གི་ལུས་དང་ལོངས་སྤྱོད་དང༌། དུས་གསུམ་དགེ་བའི་དངོས་པོ་ཀུན། ༡༢༩༽མ་ལུས་དཀོན་མཆོག་སྤྱན་སྔར་འབུལ། འགྲོ་བའི་སྐྱབས་གྱུར་འཚང་རྒྱ་ཤོག ༈ དེ་ནས་སེམས་སྐྱེད་ཀྱི་སྡོམ་པ་ཐོབ་པར་འདོད་པའི་དུང་པ་ཆེས་ཆེར་འཕེལ་ཞིང་དཀོན་མཆོག་ལ་མི་ཕྱེད་པའི་དད་པ་བསྐྱེད་དེ་ཐལ་མོ་སྦྱར་བས་རྗེས་ཟློས་འདི་བཞིན་མཛོད། སློབ་དཔོན་དགོངས་སུ་གསོལ། སློབ་དཔོན་ཁྱེད་ཀྱིས་བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་བླང་བ་བདག་ལ་མྱུར་དུ་སྩལ་དུ་གསོལ། ཞེས་ལན་གསུམ་གྱིས་གསོལ་བ་གདབ་ཏུ་གཞུག་གོ ༈ བཞི་པ་བར་ཆད་དྲི་བ་ནི། དེ་ཡང་འདི་ལྟར་བྱང་ཆུབ་འཇུག་པའི་སེམས་བསྐྱེད་ཟབ་མོ་ཡང་དག་པར་ལེན་པ་པོ་ནི་ཐོག་མར་སྨོན་པ་བྱང་ཆུབ་ཏུ་སེམས་ལེགས་པར་བསྐྱེད་པའི་བྱང་ཆུབ་སེམས་དཔའ་ཞིག་དགོས་ན། རིགས་ ༡༣༠༽ཀྱི་བུ་ཁྱེད་ཅག་སྨོན་སེམས་ཡང་དག་པར་བསྐྱེད་ལ་མ་ཉམས་པའི་བྱང་ཆུབ་སེམས་དཔའ་ཡིན་ནམ། ཞེས་དྲི་ཞིང་སླུབ་མས། ཡིན་ལགས། ཞེས་བྱ། མཁའ་མཉམ་སེམས་ཅན་ལ་འགོད་ཕྱིར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་སྨོན་ལམ་རླབས་པོ་ཆེ་བཏབས་པ་གཅིག་དགོས་ན། རིགས་ཀྱི་བུ་རྣམས་བྱང་ཆུབ་ཏུ་སྨོན་ལམ་ལེགས་པར་བཏབ་བམ། ཞེས་དྲེས་པའི་ལན་དུ། དེ་ལྟར་བཏབས་ལགས་སོ། ཅེས་བྱའོ། ལྔ་པ་བསླབ་པའི་གནས་གོ་བར་བྱས་ནས་སྤོར་བ་དྲི་ཞིང་སྡོམ་པ་སྦྱིན་པ་ནི། རིགས་ཀྱི་བུ་རྣམས། ད་ནི་ཡོན་ཏན་མི་ཟད་པ་དཔག་ཏུ་མེད་པ་བླ་ན་མ་མཆིས་པའི་བསོད་ནམས་ཀྱི་གཏེར། སངས་རྒྱས་ཡོན་ཏན་མཐའ་དག་རང་གི་རྒྱུད་ལ་བགེགས་མེད་དུ་སྐྱེ་བར་བྱེད་པའི་བྱང་ཆུབ་སེམས་དཔའི་སྡོམ་པ་མྱུར་དུ་ཐོབ་པར་འགྱུར་གྱི།

དེའི་སྙིང་པོ་ནི། སྒོ་གསུམ་ ༡༣༡༽གྱི་མི་དགེ་བ་མཐའ་དག་སྤོངས་བའི་སེམས་ནི་ཉེས་སྤྱོད་སྡོམ་པའི་ཚུལ་ཁྲིམས་ཕ་རོལ་ཏུ་དུ་ཕྱིན་པ་དྲུག་པ་སོགས་པ་རྒྱལ་བ་སྲས་བཅས་ཀྱི་རྣམ་ཐར་ལ་སློབ་ཅིང་སྒྲུབ་པ་ནི་དགེ་བ་ཆོས་སྡུད་ཀྱི་ཚུལ་ཁྲིམས། རང་ཉིད་ཞི་བདེ་སྒྲུབ་པ་མ་ཡིན་པར་སེམས་ཅན་ཐམས་ཅད་ཀྱི་དོན་ངལ་བ་མེད་པར་ཅི་ནུས་ཀྱི་སྤྱོད་པ་ནི་སེམས་ཅན་དོན་བྱེད་ཀྱི་ཚུལ་ཁྲིམས་ཏེ། ཚུལ་ཁྲིམས་རྣམ་པ་གསུམ་པོ་འདི་ལ་བྱང་ཆུབ་སེམས་དཔའ་བསླབ་པའི་གནས་མཐའ་དག་འདུ་ཞིང་རྫོགས་པ་ཡིན་ཕྱིར། རིགས་ཀྱི་བུ་རྣམས། བྱང་ཆུབ་སེམས་དཔའ་ཐམས་ཅད་ཀྱི་བསླབ་པའི་གཞིར་གྱུར་པའི་ཚུལ་ཁྲིམས་དེ་དག་བདག་ལས་ལེན་པར་འདོད་དམ། ཞེས་དྲི་ཞིང༌། ཤིན་ཏུ་ལེན་པར་འཚལ་ལགས། ཞེས་སློབ་མས་བརྗོད་དོ། ༡༣༢༽༈ དེ་ནས་འཇུག་སྡོམ་དངོས་འབོགས་ཕྱིར་གོ་དོན་སྤྲད་དེ། དེ་ནས་རིགས་ཀྱི་བུ་ཚེ་དང་ལྡན་པ་རྣམས་མ་ཡོངས་པར་དགོངས་འཚལ། འདི་ལྟར་འཁོར་འདས་ཀྱི་ཆོས་ཐམས་ཅད་དོན་དམ་པར་ཡོད་མེད་རྟག་ཆད་ལ་སོགས་ཀྱི་དམིགས་མཚན་གང་ཡང་མ་གྲུབ་པར་སྤྲོས་པའི་མཐའ་ལས་འདས་པ་ཅིག་ཡིན་ཡང༌། ཀུན་རྫོབ་ཏུ་འགག་མེད་ཀྱི་སྣང་བ་སྣ་ཚོགས་པར་ཤར་ཞིང་ཇི་ལྟར་སྣང་ཡང་དོན་ལ་མི་གནས་པ་རྨི་ལམ་སྒྱུ་མ་ལྟ་བུ་སྟེ། ཏིང་འཛིན་རྒྱལ་པོའི་མདོར། སྒྱུ་མ་བྱེད་པ་དག་གིས་གཟུགས་སྤྲུལ་ཏེ། རྟ་དང་གླང་པོ་ཤིང་རྟ་སྣ་ཚོགས་བྱས། དེ་ལ་ཇི་བཞིན་བདེན་པ་གང་ཡང་མེད། ཆོས་རྣམས་ཐམས་ཅད་དེ་བཞིན་ཤེས་པར་གྱིས། ཞེས་སོགས་གསུངས་པ་ལྟར་ཡིན་ནའང༌། སེམས་ཅན་ཀུན་གྱིས་དེ་ལྟར་མ་ཤེས་པས་མི་བདེན་པ་ལ་ ༡༣༣༽བདེན་པར་བཟུང་བ་ཀུན་རྫོབ་རྫུན་སྣང་ལ་ཨ་འཐས་ཀྱི་ཞེན་འཁྲུལ་འབའ་ཞིག་གོམས་པ་ཆེས་པས་འཁོར་བ་མཐའ་མེད་དུ་གཏན་འཁྱམས་སུ་གནས་པའི་དྲིན་ཅན་ཕ་མའི་ཆོགས་འདི་རྣམས་གཏན་བདེ་བྱང་ཆུབ་ཀྱི་གོ་འཕང་ལ་འགོད་ཕྱིར་དང༌། དེ་ལྟར་འགོད་པའི་ནུས་པ་ནི་རྫོགས་པའི་སངས་རྒྱས་ཉིད་ལས་གཞན་ལ་མ་མཆིས་མོད་ཀྱི།

སངས་རྒྱས་དེ་ཐོབ་པར་བྱེད་པའི་རྒྱུ་དང་ཐབས་ནི་བྱང་ཆུབ་ཀྱི་སེམས་རིན་པོ་ཆེ་བསྐྱེད་ཅིང་དེའི་བསླབ་པའི་གནས་ཐམས་ཅད་ལ་སྤྱོད་དགོས་པས་ན། ཁྱེད་ཅག་རྣམས་དུས་འདི་ནས་བཟུང་སྟེ་ཇི་དྲིད་བྱང་ཆུབ་ཀྱི་སྙིང་པོ་མ་ཐོབ་ཀྱི་བར་དུ་བྱང་ཆུབ་སེམས་དཔའི་ཚུལ་ཁྲིམས་རྣམ་པ་གསུམ་བླ་ཞིང་བསྲུང་བ་དང༌། རྒྱལ་སྲས་བྱང་སེམས་ཀྱི་སྤྱོད་པ་ ༡༣༤༽ལ་དུས་འདི་ན་འཇུག་པར་བྱའོ་སྙམ་པའི་བསམ་པ་གསལ་ཐོབ་ཅིག ཅེས་བརྗོད་ལ། སྐབས་འདིར་སློབ་དཔོན་ཉིད་ཀྱི་རྒྱུད་ལ་སྨོན་འཇུག་གི་ཉམས་རྟོགས་ཇི་ཙམ་ཡོད་པ་གསལ་བཏབ་ཅིང༌། དེ་དང་སློབ་མར་སྣང་བའི་རྟོགས་པ་སྒྱུ་མ་ལྟ་བུ་གཉིས་དབྱེར་མེད་དུ་མཉམ་པར་གཞག་པའི་ངང་ནས་འདི་སྐད་བརྗོད་པས་སྡོམ་པ་བྱིན་པར་བྱ་སྟེ། ༈ བྱང་ཆུབ་མཆོག་ཏུ་སེམས་བསྐྱེད་པའི་སྐལ་བ་བཟང་པོ་ཅན་རིགས་ཀྱི་བུ་ཚེ་དང་ལྡན་པ་ཁྱེད་རྣམས། བདག་བྱང་ཆུབ་སེམས་མིང་འདི་ཞེས་བགྱི་བ་ལས། འདས་པའི་བྱང་ཆུབ་སེམས་དཔའ་ཐམས་ཅད་ཀྱི་བསླབ་པའི་གཞིར་གྱུར་པ་གང་ཡིན་པ་དང༌། མ་བྱོན་པའི་བྱང་ཆུབ་སེམས་དཔའ་རྣམས་ཀྱི་བསླབ་པའི་གཞིར་འགྱུར་བ་གང་ཡིན་པ་དང༌། ཕྱོགས་བཅུ་དག་ན་ད་ལྟ་བྱུང་དང་བཞུགས་པའི་བྱང་ཆུབ་སེམས་དཔའི་རྣམས་ཀྱིས་ཇི་ལྟར་སློབ་པར་མཛད་པའི་བསླབ་པའི་ ༡༣༥༽གཞི་གང་ཡིན་པ་རྣམས་དང༌། བྱང་ཆུབ་སེམས་དཔའི་ཚུལ་ཁྲིམས་ཐམས་ཅད་དེ། སྡོམ་པའི་ཚུལ་གཞི་དག་ཐམས་ཅད་བདག་ལས་ཐོབ་པར་འདོད་དམ། ཞེས་དང༌། སློབ་མས་ཀྱང༌། ཤིན་ཏུ་འདོད་ལགས། ཞེས་དང༌། ཚུལ་བཞིན་དུ་ནོད་དམ། ཞེས་པའི་ལན་དུ། ཚུལ་བཞིན་དུ་ནོད་པར་བགྱི་ལགས་སོ། ཞེས་སློབ་མས་ཁས་བླངས་བར་བྱའོ། ཡང༌། གོང་བཞིན་དུ་བྱང་ཆུབ་ཀྱི་སེམས་གསལ་ཐོབ་ལ་ཡིད་བཞིན་དུ་མ་ཡེངས་ཤིག ཅེས་བརྗོད་ནས། ཅེས་བརྗེད་ནས། ༈ རིགས་ཀྱི་བུ་རྣམས། བདག་བྱང་ཆུབ་སེམས་དཔའ་མིང་འདི་ཞེས་བྱ་བ་ལས། འདས་པའི་བྱང་ཆུབ་སེམས་དཔའ། ཞེས་སོགས་ནས། ཐོབ་པར་འདོད་དམ། ཞེས་སོགས་དང༌།

༡༣༦༽ཚུལ་བཞིན་དུ་ནོད་པར་བགྱི་ལགས་སོ། ཞེས་པའི་བར་དུ་ལག་གཉིས་པ་དང༌། ལན་གསུམ་པའི་བརྗོད་པ་རྫོགས་པའི་ཚེ་བྱང་སྡོམ་ཡོངས་རྫོགས་ཐོབ་པར་དཔོན་སློབ་གཉིས་ཀས་ངེས་ཤེས་བྱའོ། དེ་ཚེ་བླ་མས་མེ་ཏོག་འཐོར་ཞིང༌། བྱང་ཆུབ་སེམས་ནི་རིན་པོ་ཆེ། མ་སྐྱེས་པ་རྣམས་སྐྱེས་གྱུར་ཅིག སྐྱེས་པ་ཉམས་པ་མེད་པར་ཡང༌། གོང་ནས་གོང་དུ་འཕེལ་བར་ཤོག ཅེས་སྨོན་ལམ་ཡང་བྱའོ། ༈ མཇུག་གི་ཆོ་ག་ལ་ཡང་ལྔ་ཡོད་དེ། མཁྱེན་པར་གསོལ་བ། ཕན་ཡོན་བརྗོད་པ། གསང་བར་གདམས་པར། བསླབ་བྱ་བསྟན་པ། གཏང་རག་འབུལ་བ་དང་ལྔའི། དང་པོ་མཁྱེན་པར་གསོལ་བ་ནི། སློབ་མ་རྣམས་ཐལ་སྦྱར་ཙོག་པུར་འདུག་ཅིང༌། སློབ་དཔོན་གྱིས་ཤར་ནས་བཟུང་སྟེ་ཕྱོགས་བཅུར་རིམ་པ་བཞིན་ཕྱག་གསུམ་བྱ་བ་དང༌། ཤར་ཕྱོགས་ཀྱི་ཞིང་ཁམས་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའི་ཐམས་ཅད་ལ་གུས་པ་ཆེན་པོས་ཕྱག་འཚལ་ལོ། ཞེས་སོགས་ ༡༣༧༽ ཕྱོགས་མཚམས་ཀུན་ལ་འགྲོ་ཞིང༌། སྟེང་འོག་གཉིས་ཀྱི་ཕྱག་ཤར་ནུབ་གཉིས་ལ་བྱ་བ་ཡིན་ལ། གལ་ཏེ་གནས་ཁང་ཁྱོན་དོག་ཅིང་སློབ་མའི་ཚོགས་མང་བ་ལྟ་བུས་དེ་ལྟར་མ་བདེ་ན་ནི་རྟེན་མཆོག་ཀྱི་ཕྱོགས་སུ་འཚམ་བ་ཡང་རུང་སྟེ། ཕྱོགས་དེ་དང་དེར་མོས་དེས་བྱ་ཞིང་ཚིག་ཐ་དད་བརྗོད་པས་འཚལ་བར་བྱའོ། དེ་ནས་སླར་བདུག་སྤོས་མཆོག་རུང་བཟང་བ་དང་བཅས་ཏེ། སློབ་དཔོན་གྱི་སྙིམ་པར་མེ་ཏོག་འཐོག་ལ་ཐལ་སྦྱར་སུས་བཙུགས་ཀྱི་ཤར་ཕྱོགས་སམ་རྟེན་མཆོད་ཀྱི་ཕྱོགས་སུ་བལྟས་ནས་འདི་སྐད་བརྗོད་པར་བྱའོ། ༈ དེང་འདིར། བྱང་ཆུབ་སེམས་དཔའམ་མིང་{ སློབ་མའི་མིང་བརྗོད་ཅིང༌། སློབ་མ་མང་ན་དེ་དག་གི་གཙོ་བའི་མིང་བརྗོད། }འདི་ཞེས་བྱ་བ་ལས་བྱང་ཆུབ་སེམས་དཔའི་ཚུལ་ཁྲིམས་པར་བླང་བ་ལ་ལན་ ༡༣༨༽གསུམ་གྱི་བར་དུ་ལེགས་པར་ནོས་པ་ལགས། བྱང་ཆུབ་སེམས་དཔའ་མིང་འདི་ཞེས་བགྱི་བ་འདིས་བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་བླངས་པ་ལ་བདག་བྱང་ཆུབ་སེམས་དཔའམ་མིང་འདི་ཞེས་བགྱི་བ་དབང་དུ་གྱུར་པར།

འཕགས་པའི་མཆོག་ལྐོག་ཏུ་གྱུར་ཡང༌། ཕྱོགས་བཅུའི་འཇིགས་རྟེན་གྱི་ཁམས་མཐས་གཏུགས་པའི་ཆོས་ཐམས་ཅད་ལྐོག་ཏུ་གྱུར་པའི་ཐུགས་མངའ་བ་ཐམས་ཅད་ལ་མཁྱེན་པར་གསོལ་ལོ། ཞེས་ལན་གསུམ་གྱི་བར་དུ་བརྗོད་པའི་མཐར་སློབ་དཔོན་གཉིས་ཀས་ཕྱག་བྱ་ཞིང༌། ལུས་མོངས་ལ་བཙུགས་པའི་དུས་སུ་ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱི་ཐབས་ལ་སྤྱི་བོས་གཏུགས་པར་མོས་ཤིང༌། ལངས་པའི་དུས་སུ་བདག་དང་སེམས་ཅན་ཐམས་ཅད་འཁོར་བ་ནས་ལྡང་བའི་བསམ་ལ་ཐལ་མོ་སྤྱི་བོར་སྦྱར་བར་བྱའོ། ༈ གཉིས་པ་ཕན་ཡོན་བསྟན་པ་ནི། དཔོ་སློབ་གཉིས་ཀ་ལངས་ཏེ་བླ་གོས་ཕག་པ་གཅིག་ཏུ་གཟར་བས་ ༡༣༩༽སློབ་མ་ཐལ་སྦྱར་དང་སློབ་དཔོན་ཆོས་འཆད་ཀྱི་ཕྱག་རྒྱས་འདི་ལྟར་བརྗོད་དོ། ༈ བྱང་ཆུབ་སེམས་དཔའ་མིང་འདི་ཞེས་བྱ་བ་ཁྱོད་རྣམས་ཉོན་ཅིག འདི་ནི་ཆོས་ཉིད་ཡིན་ཏེ། གང་གི་ཚེ་བྱང་ཆུབ་སེམས་དཔའའི་སྡོམ་པ་ཡག་དག་པར་ལེན་པའི་ལས་བརྗོད་པ་རྫོགས་པའི་དེའི་ཚེ། ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་དུ་སངས་རྒྱས་བྱང་ཆུབ་སེམས་དཔའ་རྣམས་ལ་འདི་ལྟ་བུའི་ལྟས་འབྱུང་བར་འགྱུར་ཏེ། ས་གཡོ་བར་འགྱུར། ལྷའི་རྔའོ་ཆེ་གྲགས་པར་འགྱུར། མེ་ཏོག་གི་འཆར་འབབ་པར་འགྱུར་ཏེ། སངས་རྒྱས་དང་བྱང་ཆུབ་སེམས་དཔའ་དེ་དག་གིས། འདི་ལྟར་སངས་རྒྱས་ཀྱི་ཞིང་ག་{ མི་འཇེད་ཀྱི་ཞིང་ལ་སོགས་ཀྱི་མིང༌། }གེ་མོ་ཞིག་ན་བྱང་ཆུབ་སེམས་དཔའ་མིང་འདི་{ སློབ་དཔོན། }ཞེས་བྱ་བ་ལས་བྱང་ཆུབ་སེམས་དཔའམ་འདི་{ སློབ་མ། }དང་འདི་ཞེས་བགྱི་བ་དག་བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་ནོས་ ༡༤༠༽ པོ་ཞེས་ཡང་དག་པར་མཁྱེན་པར་འགྱུར་རོ། དེ་ལ་སངས་རྒྱས་བཅོམ་ལྡན་འདས་དེ་དག་དང་བྱང་ཆུབ་སེམས་དཔའ་ཆེན་པོ་དེ་དག་གི་ཆོས་ཀྱི་བརྩེ་བས་བུ་དང་སྤུན་ཟླར་དགོངས་པར་མཛད་ལ། དེ་ལྟར་དགོངས་པར་མཛད་པས་བྱང་ཆུབ་སེམས་དཔའ་འོ་སྐོལ་རྣམས་ཀྱི་བསོད་ནམས་དང་ཡེ་ཤེས་ཀྱི་ཚོགས་རབ་ཏུ་འཕེལ་བར་འགྱུར་རོ།

ཞེས་བརྗོད་ནས་དཔོན་སློབ་གཉིས་ཀ་འདུག་གོ གསུམ་པ་གསང་བར་གདམས་པ་ནི། འདིའི་དགོས་པ་ནི་འཕགས་ཡུལ་སོགས་སུ་ཐོག་དམན་གྱི་གྲུབ་མཐའ་འཛིན་པ་ཆེས་མང་བའི་ཐེག་ཆེན་བློར་མི་ཤོང་ཞིང་སྨོད་པ་རྣམས་ལ་དགོངས་ཀྱི། བོད་ཡུལ་མཐའ་འཁོབ་ཀྱི་མི་ཕལ་མོ་ཆེ་ནི་འཕགས་པ་སྤྱན་རས་གཟིགས་ཀྱི་ཐུགས་རྗེའི་མཐུས་ཐེག་ཆེན་ལ་མོས་པ་ཤས་ཆེ་ཡང༌། འགའ་ཞིག་རང་སྐལ་གྱི་སྐྱོན་ཅན་སྲིད་པ་ན། དེའི་ཕྱིར་སློབ་དཔོན་གྱི་འདི་ལྟར་གདམས་ཏེ། ༈ བྱང་ཆུབ་སེམས་དཔའ་མིང་འདི་ཞེས་བྱ་བ་ ༡༤༡༽ ཁྱེད་རྣམས་ཉོན་ཅིག བྱང་ཆཡབ་སེམས་དཔའི་སྡོམ་པ་ཡང་དག་པར་བླངས་བ་འདི་དད་པ་མེད་པ་རྣམས་ཀྱི་མདུན་དུ་སྨྲ་བར་མི་བྱ་སྟེ། གང་གི་ཕྱིར་དད་པ་མེད་པ་རྣམས་ལ་བྱང་ཆུབ་སེམས་དཔའི་སྡོམ་པ་རབ་ཏུ་བསྟན་ན་དད་པ་མེད་པའི་སེམས་ཅན་དེ་དག་གིས་བྱང་ཆུབ་སེམས་དཔའི་སྡོམ་པ་ལ་མ་དད་པས་སྤོང་བར་བྱེད་དེ། དེ་ཡང་ཇི་སྙེད་བྱང་ཆུབ་སེམས་དཔའི་སྡོམ་པ་ལ་གནས་པའི་བསོད་ནམས་ཀྱི་ཕུང་པོ་དང་ལྡན་པར་གྱུར་པ་དེ་སྙེད་ཀྱི་བསོད་ནམས་མ་ཡིན་པའི་ཕུང་པོ་དད་པ་དེ་ལ་ལྡན་པར་གྱུར་རོ། གང་གི་ཕྱིར་བྱང་ཆུབ་སེམས་དཔའ་སེམས་ཅན་སྡུག་བསྔལ་ལས་ཡོངས་སུ་བསྲུང་བར་བྱ་བ་ཡིན་པས་སྡིག་པ་ལས་ལྡོག་པར་བྱ་སྟེ། དེའི་ཕྱིར་མཆོག་ཏུ་དགེ་བའི་བྱང་ཆུབ་ཀྱི་སེམས་གསང་བར་ ༡༤༢༽བྱ་བ་ཡིན་ནོ། 

ཞེས་བརྗོད་དོ། ༈ བཞི་པ་བསླབ་བྱ་བསྟན་པའི་རིམ་པ་ནི། རྒྱ་ཆེན་སྤྱོད་རྒྱུད་ཀྱི་ལུགས་འདི་ལ་བྱང་ཆུབ་སེམས་དཔའི་ས་ནས་གསུངས་པ་བཞིན་བཤད་དེ། ༈ རིགས་ཀྱི་བུ་བྱང་ཆུབ་སེམས་དཔའ་ཁྱེད་རྣམས་ཀྱིས་བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ལེགས་པར་ཐོབ་པ་དེ་མ་ཉམས་པར་བསྲུང་བར་བྱ་བའི་ཕྱིར་དགག་པའི་བསླབ་བྱ་དང༌། ཡོན་ཏན་གོང་དུ་སྤེལ་བར་བྱ་བའི་ཕྱིར་སྒྲུབ་པའི་བསླབ་བྱ་དང་གཉིས་ཡོད་པའི་དང་པོ་ལ། ཕམ་པ་དང་འདྲ་བའི་ཆོས་བཞི་དང༌། ཉེས་བྱས་བཞི་བཅུ་རྩ་བཞི་རྣམས་སྤོང་དགོས་པའི། སྤང་བྱའི་རྩ་བ་བཞི་ནི། རྙེད་བཀུར་འདོད་ནས་རང་གི་ཡོན་ཏན་བརྗོད་ཅིང༌། གཞན་ལ་སྐུར་འདིབས་བྱེད་པ་དང༌། སྡུག་བསྔལ་ཞིང་མགོན་མེད་པའི་སེམས་ཅན་སྐྱོབས་པར་ནུས་བཞིན་མི་སྐྱོབས་པའམ། སེར་སྣས་ནོར་དང་ཆོས་སོགས་ ༡༤༣༽ སྦྱིན་འོས་མི་སྦྱིན་པ་དང༌། གཞན་གྱིས་ཉེས་པ་བྱས་པ་ལ་འགྱོད་པས་བཤགས་ཀྱང་རང་ཉིད་མི་ཉན་པར་ཁྲོ་ཞིང་ཀོ་ལོང་བྱེད་པ་དང༌། ཐེག་པ་ཆེན་པོ་སྤོང་ཞིང་དམ་པའི་ཆོས་འདྲར་སྣང་དང་ཟོག་ཆོས་ཀྱིས་གཞན་བསླུ་བར་བྱེད་པ་དང་བཞི་སྟེ། འདི་དག་ཉོན་མོངས་ཀུན་དཀྲིས་ཆེན་པོས་སྤྱད་ན་བྱང་སྡོམ་རྩ་བ་ནས་འཇིག་པར་འགྱུར་ལ། ཀུན་དཀྲིས་འབྲིང་དང་ཆུང་ངུས་སྤྱད་ན་བཤགས་བྱའི་ཉེས་པར་འགྱུར་བའོ། ༈ ཡན་ལག་གི་ཉོས་བྱས་བཞི་བཅུ་རྩ་བཞིའམ་རྩ་དྲུག་ཏུ་བཤད་པའི་དོན་དངོས་གཞི་ཕལ་ཆེར་གོང་མ་འདིར་འདུ་ཡང་རྣམ་གྲངས་ཙམ་དུ་བྱང་པ་ལས་གསུངས་པ་ནི། ཇི་སྐད་དུ། དཀོན་མཆོག་གསུམ་ལ་གསུམ་མི་མཆོད། འདོད་པའི་སེམས་ཀྱི་རྗེས་སུ་ ༡༤༤༽འཇུག རྒན་པ་རྣམས་ལ་གུས་མི་བྱེད། དྲིས་པ་ལ་ནི་ལན་མི་འདེབས། མགྲོན་བོས་བདག་གིར་མི་བྱེད་ཅིང༌། གསེར་ལ་སོགས་པ་ལན་མི་བྱེད། ཆོས་འདོད་པ་ལ་དེ་མི་བྱིན། ཚུལ་ཁྲིམས་འཆལ་རྣམས་ཡལ་བར་འདོར། ཕ་རོལ་དད་ཕྱིར་སློབ་མི་བྱེད། སེམས་ཅན་དོན་ལ་བྱ་བ་ཆུང༌། སྙིང་བརྩེར་བཅས་ན་མི་དགེ་མེད། འཚོ་བ་ལོག་པ་དང་དུ་ལེན།

འཕྱར་ཞིང་རབ་ཏུ་རྒོད་པ་སོགས། འཁོར་བ་གཅིག་པུར་བགྲོད་པ་སེམས། གྲགས་པ་མ་ཡིན་མི་སྤོང་བ། ཉོན་མོངས་བཅས་ཀྱང་འཆོས་མི་བྱེད། གཤེ་ལ་ལན་དུ་གཤེ་བ་སོགས། ཁྲོས་པ་རྣམས་ནི་ཡལ་པར་འདོར། ཕ་རོལ་ཤད་ཀྱི་ཆགས་པ་སྤོད། ཁྲོས་པའི་སེམས་ཀྱི་རྗེས་སུ་འཇུག རྙེད་བཀུར་འདོད་ཕྱིར་འཁོར་རྣམས་སྡུད། ༡༤༥༽ལེ་ལོ་ལ་སོགས་སེལ་མི་བྱེད། ཆགས་པས་བྲེ་མོའི་གཏམ་ལ་བསྟེན། ཏིང་ངེ་འཛིན་གྱི་དོན་མི་ཚོལ། བསམ་གཏན་སྒྲིབ་པ་སྤོང་མི་བྱེད། བསམ་གཏན་རོ་ལ་ཡོན་ཏན་བལྟ། ཉན་ཐོས་ཐོག་པ་སྤོང་བར་བྱེད། རང་ཚུལ་ཡོད་བཞིན་དེ་ལ་བརྩོན། བརྩོན་མིན་ཕྱི་རོལ་བསྟན་བཅོས་བརྩོན། བརྩོན་པར་བྱས་ཀྱང་དེ་ལ་དགའ། ཐེག་པ་ཆེན་པོ་སྤོང་བྱེད་དང༌། བདག་ལ་བསྟོད་ཅིང་གཞན་ལ་སྨོད། ཆོས་ཀྱི་དོན་དུ་འགྲོ་མི་བྱེད། དགེ་ལ་སྨོད་དང་མི་དགེར་བསྟེན། དགོས་པའི་གྲོགས་སུ་འགྲོ་མི་བྱེད། ནད་པའིརིམ་འགྲོ་བྱ་བ་སྤོང༌། སྡུག་བསྔལ་སེལ་བར་མི་བྱེད་དང༌། བག་མེད་ལ་ཡང་རིགས་མི་སྟོན། བྱས་ལ་ལན་དུ་ཕན་མི་འདོགས། གཞན་གྱི་མྱ་ ༡༤༦༽ ངན་སོལ་མི་བྱེད། འཁོར་རྣམས་ཀྱི་ནོ་དོན་མི་བྱེད། གཞན་གྱི་བློ་དང་མཐུན་མི་འཇུག ཡོན་ཏན་བསྔགས་པ་སྨ་མི་བྱེད། རྐྱེན་དང་འཚལ་པ་ཚར་མི་གཅོད། རྫུ་འཕྲུལ་བསྡིགས་ལ་སོགས་མི་བྱེད། སྙིང་བརྩེར་ལྡན་ཞིང་བྱམས་ཕྱིར་དང༌། སེམས་དགེ་བ་ལ་ཉེས་པ་མེད། ཅེས་གསུངས་པ་འདི་དག་ནི་སོ་ཐར་ལ་དགེ་སློང་གི་ཉེས་བྱས་ཀྱི་སྡེ་ཚན་ལྟ་བུ་དང༌། འགའ་ཞིག་ནི་བྱང་ཆུབ་སེམས་དཔའ་ནུས་པ་ཅན་ཅུང་ཟད་ལྡན་ཞིང་རྒྱུད་ཚོད་མཐོ་བའི་རིགས་ལ་དགོངས་པ་དག་ཀྱང་ཡོད་ལ། དེ་ལྟར་དགག་པའི་བསླབ་བྱ་རྣམས་ཀྱི་དྲི་མས་མ་གོས་པར་བྱའོ། ༈ གཉིས་པ་སྒྲུབ་པའི་བསླབ་བྱ་ནི། སྤྱིར་ཕ་རོལ་དུ་ཕྱིན་པ་དྲུག་ལ་སློབ་ཅིང༌། ཁྱད་པར་དུ་ཚུལ་ཁྲིམས་རྣམ་པ་གསུམ་ ༡༤༧༽ལ་འབད་པ་ནི་བྱང་ཆུབ་སེམས་དཔའི་བསླབ་པ་ཐམས་ཅད་ཀྱི་སྙིང་པོ་ཡིན་ཏེ། དེ་ཡང་མི་དགེ་བ་བཅུ་དང་འཚམ་མེད་པ་ལྔ་ལ་སོགས་པ་རང་བཞིན་གྱི་མི་དགེ་བ་རྣམས་དང༌།

དེའི་སྟེང་དུ་རང་ཉིད་སོ་ཐར་རིས་བདུན་གང་ལ་གནས་པ་དེའི་སྤང་བྱའི་བསླབ་པའི་གཞི་ཐམས་ཅད་དང༌། འདི་སྐབས་སྨིན་འཇུག་གཉིས་ཀྱི་སྤང་བྱའི་རྣམ་གྲངས་མཐའ་དག་གི་ཉེས་པས་མ་གོས་པ་ནི་ཉེས་སྤྱོད་སྡོམ་པའི་ཚུལ་ཁྲིམས། ཕ་རོལ་དུ་ཕྱིན་པ་དྲུག་གི་མི་མཐུན་ཕྱོགས་དག་མ་འདྲེས་ཤིང་མཐུན་ཕྱོགས་རྣམས་ལ་འབད་པ་དང༌། ཆོས་སྤྱོད་རྣམ་པ་བཅུ་{ ཡི་གེ་འབྲི། མཆོད། སྦྱིན། ཉན། ཀློག འཛིན། འཆད། ཁ་བཏོན་བྱེད། དོན་སེམས། སྒོམ་པ་དང་བཅུའོ། }དང༌། ཚོགས་གཉིས་ལ་ངོམས་པ་མེད་པར་འབད་པ་ནི་དགེ་བ་ཆོས་སྡུག་ཀྱི་ཚུལ་ཁྲིམས། རང་ཉིད་ཀྱི་ནུས་པ་དང་མཐུན་ ༡༤༨༽པའི་སེམས་ཅན་གྱི་དོན་ལ་ངལ་བ་དང་ཞུམ་པ་མེད་པར་བརྩོན་པ་ནི་སེམས་ཅན་དོན་བྱེད་ཀྱི་ཚུལ་ཁྲིམས་ཏེ། བྱང་ཆུབ་སེམས་དཔའི་ཚུལ་ཁྲིམས་རྣམས་པ་གསུམ་ལ་དུས་དག་ནས་བཟུང་སྟེ་མཐར་ཐུག་བྱང་ཆུབ་ཀྱི་སྙིང་པོ་མ་ཐོབ་ཀྱི་བར་དུ་ཡང་དག་པར་བཟུང་ཞིང་བསྲུང་བ་དང་བླང་དོར་གྱི་གནས་ལ་རབ་ཏུ་བརྩོན་པར་བྱ་ཞིང༌། དེ་ཡང་བྱང་ཆུབ་སེམས་དཔའ་ལས་དང་པོ་པས་ནི་རང་གཞན་གྱི་ཉེ་པ་ཐམས་ཅད་སྤོང་བ་ཉེས་སྤྱོད་སྡོམ་པའི་ཚུལ་ཁྲིམས་ལ་གཙོ་བོར་ཉམས་སུ་ལེན་དགོས་ཏེ། རང་རྒྱུད་ཉོན་མངོས་པ་ཤས་ཆེ་བའི་དུས་ཡིན་པའི་ཕྱོར་དང༌། མོས་སྤྱོད་ཀྱི་སྐབས་རྣམས་སུ་ནི་སངས་རྒྱས་ཀྱི་ཡོན་ཏན་ཐམས་ཅད་བདག་དང་གཞན་ལ་སྒྲུབ་པའི་དུས་ཡིན་པས་དགེ་བ་ཆོས་སྡུད་ཀྱི་ཚུལ་གཙོ་བོར་ཉམས་སུ་བླངས། ས་ཐོབ་ནས་བཟུང་སྟེ་རང་རྒྱུད་ཀྱི་ ༡༤༩༽སྐྱོན་དག་ཅིང་ཡོན་ཏན་འཕེལ་བའི་ནུས་པས་དངོས་དང་བརྒྱུད་ནས་སེམས་ཅན་གྱི་དོན་རང་ཤུགས་ཀྱིས་འགྲུབ་པའི་དུས་ཡིན་ཚེ་སེམས་ཅན་དོན་བྱེད་ཀྱི་ཚུལ་ཁྲིམས་གཙོ་ཆེ་བར་སྤྱོད་པའི་དུས་ཡིན་པར་གསུངས་ཤིང༌། མདོར་བསྡུ་ན། དུས་ད་ནས་བཟུང་སྟེ་ལུས་ངག་ཡིད་གསུམ་གྱི་མི་དགེ་བའི་རིགས་སུ་གྱུར་ཚད་ཅི་ནུས་ཀྱི་སྤོང་བ་དང༌། རྣམ་དཀར་དགེ་བའི་རིགས་གྱུར་ཕྲ་ཞིང་ཕྲ་བ་ཚུན་ཆད་ཅི་ནུས་ཅི་ལྕོགས་ཀྱི་སྒྲུབས་པ་དང༌།

གང་དང་གང་སྒྲུབ་པ་དེ་ཐམས་ཅད་འཇིག་རྟེན་ཆོས་བརྒྱད་དམ་ཉན་རང་ཞི་བདེའི་བསམ་པ་དང་མ་འདྲེས་པར་མཁའ་མཉམ་འགྲོ་བ་རྫོགས་བྱང་ལ་གོད་ཕྱིར་གྱི་བྱང་ཆུབ་ཀྱི་སེམས་དང་མི་འབྲལ་བ་ཉིད་འདིའི་ཉམས་ལེན་གྱི་རྩ་བ་ ༡༥༠༽དང་ཡང་སྙིང་ཡིན་པས་ལག་ལེན་དུ་ཐེབས་པར་བྱས་ན། དེ་རིང་ཕན་ཆད་ནས་ཁྱེད་ཀྱི་རྒྱུད་ལ་བསོད་ནམས་ཀྱི་ཕུང་པོ་ནམ་མཁའ་དང་མཉམ་པ་རྒྱུན་ཆད་མེད་པར་འཕེལ་བ་ལགས་ཏེ། འདི་ལྟ་སྟེ། དཔེར་ན་ལྕགས་ཀྱི་ཕུང་པོ་ཇི་ཙམ་པ་ཡང་གསེར་འགྱུར་གྱི་རྩི་ཡིས་རེག་མ་ཐག་ཐམས་ཅད་གསེར་གྱི་དངོས་པོ་འབའ་ཞིག་ཏུ་འགྱུར་ཏེ་དེ་ལས་ནམ་ཡང་འགྱུར་བ་ཉམས་པ་དང་ལྡོག་པའི་སྐབས་མི་སྲིད་པ་ལྟ་བུ་སྟེ། བྱང་ཆུབ་ཀྱི་སེམས་རིན་པོ་ཆེའི་རྩི་ཡིས་ཟིན་པའི་བྱ་བྱེད་མཐའ་དག་སངས་རྒྱས་ཀྱི་རྒྱུ་ཁོ་ན་ལས་གཞན་དུ་སྲིད་པ་མ་ཡིན་ཏེ། དེ་ལྟར་ཡང་སྤྱོད་འཇུག་ལས། གང་ནས་བཟུང་སྟེ་སེམས་ཅན་ཁམས། མཐའ་ཡས་རབ་ཏུ་བསྒྲལ་བའི་ཕྱིར། མི་ལྡོག་པ་ཡི་སེམས་ཀྱི་ནི། སེམས་དེ་ཡང་དག་བླངས་ ༡༥༡༽གྱུར་པ། དེང་ནས་བཟུང་སྟེ་གཉིད་ལོག་གི བག་མེད་གྱུར་ཀྱང་བསོད་ནམས་ཕུང༌། རྒྱུན་མི་ཆད་པ་དུ་མ་ཞིག ནམ་མཁའ་མཉམ་པར་རབ་ཏུ་འབྱུང༌། ཞེས་གསུངས་པ་ལྟར། བྱང་ཆུབ་སེམས་དཔའི་ཚུལ་ཁྲིམས་དང་ལྡན་པ་དེ་ཁམས་གསུམ་ཀུན་གྱི་བཀུར་བའི་ཞིང་མཆོག་དམ་པར་གྱུར་པ་སྟེ། སྲེད་མེད་ཀྱི་ནུས་ཞུས་པའི་མདོ་ལས། ཚུལ་ཁྲིམས་ཀྱི་ཕུང་པོ་ལ་གནས་པའི་བྱང་ཆུབ་སེམས་དཔའ་ལ་ལྷ་རྣམས་ཀྱིས་རྟག་ཏུ་ཕྱག་བྱས་པ་ཡིན། ཀླུ་རྣམས་ཀྱི་རྟག་ཏུ་བསྔགས་པ་ཡིན། གནོད་སྦྱིན་རྣམས་ཀྱིས་རྟག་ཏུ་བསྟོད་པ་ཡིན། དྲི་ཟ་ཐམས་ཅད་ཀྱི་རྟག་ཏུ་མཆོད་པ་ཡིན། བྲམ་ཟེ་དང་རྒྱལ་རིགས་དང་ཚོང་དཔོན་དང་ཁྱིམ་བདག་རྣམས་ཀྱིས་རྟག་ཏུ་གསོལ་བ་ཡིན། སངས་རྒྱས་རྣམས་ཀྱི་རྟག་ཏུ་དགོངས་པ་ཡིན། ༡༥༢༽ལྷ་དང་བཅས་པའི་འཇིག་རྟེན་གྱིས་རྟག་ཏུ་བསྐུར་བ་ཡིན། ཚུལ་ཁྲིམས་ཀྱི་ཕ་རོལ་དུ་ཕྱིན་པ་ཡོངས་སུ་རྫོགས་པས་འཚང་རྒྱ་བ་ཡིན་ནོ།

ཞེས་གསུངས་པ་བཞིན། གནས་སྐབས་མངོན་པར་མཐོ་བ་དང་མཐར་ཐུག་ངེས་པར་ལེགས་པའི་ཡོན་ཏན་མ་ལུས་པ་འདི་ལས་འབྱུང་བར་ཤེས་པས་བྱང་ཆུབ་ཀྱི་སྤྱོད་པ་ལ་བསླབ་པར་བྱོས་ཤིག ཡང་གལ་ཏེ་བྱང་ཆུབ་སེམས་དཔའི་ཚུལ་ཁྲིམས་རིན་པོ་ཆེ་དེ་ལས་ཉམས་ན་སོ་ཐར་ཙམ་ཉམས་པ་དང་ཡང་མི་མཚུངས་ཏེ་ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱིས་ཁྲོལ་ཞིང༌། མཁའ་མཉམ་གྱི་སེམས་ཅན་མཐའ་དག་བསླུས་པར་གྱུར་པས། བསྐལ་པ་གྲངས་མེད་པར་ངན་སོང་ངུ་མནར་བར་འགྱུར་བ་དང༌། བྱང་ཆུབ་ཀྱི་མྱུ་གུ་སྐེམ་པར་འགྱུར་བས་ན། ཅི་ནས་ཀྱང་ ༡༥༣༽མ་ཉམས་པར་འབད་དགོས་ཏེ། སྤྱོད་འཇུག་ལས། སེམས་མཆོག་དེ་ལས་ཉམས་གྱུར་ན། རྒྱལ་ཀུན་མི་མཉེས་འགྲོ་ཀུན་བསླུས། རང་གཞན་དོན་ཉམས་ངན་འགྲོར་འགྲོ། དེ་བས་འབད་དེ་སེམས་འདི་བསྲུང་ཞེས་པ་དེ་ལྟ་བུའི་སྤང་བླངས་མ་ནོར་བ་ལ་བརྩོན་དགོས་པ་ལགས། ༈ ལྔ་པ་བཏང་རག་འབུལ་བ་ནི། དེ་ལྟར་ཁྱེད་ཀྱི་རྒྱུད་ལ་བླ་ན་མེད་པའི་བྱང་ཆུབ་ཀྱི་ས་བོན་ལེགས་པར་བསྐྲུན་ཏེ། མི་ལས་ལྷར་བསྒྱུར། རྒྱལ་བུ་རྒྱས་པར་བཀོད། དབུལ་པོ་ལ་རིན་སྦྱིན། ལྕགས་གསེར་དུ་བསྒྱུར་བ་ལྟ་བུས། ཁ་སང་ཕན་ཆད་སོ་སོ་སྐྱེ་བོ་ལ་དེ་རིང་ཚུན་ཆད་ནས་བྱང་ཆུབ་སེམས་དཔར་ཀྲོངས་ཀྱི་གྱུར་ནས། སྒོ་གསུམ་གྱི་མི་དགེ་བ་ཐམས་ཅད་ཟད་པར་བྱས། ལུང་མ་བསྟན་གྱི་བྱ་ ༡༥༤༽བ་རྣམས་དགེ་བར་བསྒྱུར། དགེ་བ་ཐམས་ཅད་བླ་ན་མེད་པའི་བྱང་ཆུབ་ཀྱི་ཉེ་རྒྱུད་བསྒྲུབ་ནས་སངས་རྒྱས་ཀྱི་ལམ་ལ་གོལ་ཆུགས་མེད་པར་བཙུད་པ་འདི་ནི་དཀོན་མཆོག་དང་བླ་མའི་བཀའ་དྲིན་ཁོ་ན་ཡིན་པ་ཤེས་པར་མཛོད་ལ། སྐུ་སྲིན་གསོ་ཕྱིར་རང་གི་ལུས་ལོངས་སྤྱོད་གཏན་མདུན་མཐའ་དག་འབུལ་བའི་མོས་པ་དང་ལྡན་པས་རྗེས་ཟློས་འདི་བཞིན་མཛད་འཚལ། ༈ དེང་ནས་བྱང་ཆུབ་སྙིང་པོའི་བར་ བདག་གི་ལུས་དང་ལོངས་སྤྱོད་དང༌། དུས་གུསམ་དགེ་བའི་དངོས་པོ་རྣམས། གུས་པས་ཁྱེད་ལ་འབུལ་བར་བགྱི། ཀུན་ནས་གཟིགས་པའི་སྤྱན་ལྡན་པ།

ཡོན་གནས་ངམ་པ་ཁྱེད་རྣམས་ཀྱིས། བདག་ལ་བརྩེ་བས་ཉེར་དགོངས་ནས། བདག་གི་འདི་བདག་བཞེས་སུ་གསོལ། བྱང་ཆུབ་སེམས་དང་མི་འབྲལ་ཞིང༌། བྱང་ཆུབ་སྤྱོད་ ༡༥༥༽ལ་གཞོལ་བ་དང༌། སངས་རྒྱས་རྣམས་ཀྱིས་ཡོངས་བཟུང་སྟེ། བདུད་ཀྱི་ལས་ཀྱང་སྤོང་བར་ཤོག བདག་གི་བསོད་ནམས་ཅི་བསགས་པ། ཐམས་ཅད་བྱང་ཆུབ་རྒྱུར་གྱུར་ནས། རིང་པོར་མི་ཐེགས་འགྲོ་བ་ཀུན། བྱང་ཆུབ་ཉིད་ལ་འགོད་བྱེད་ཤོག ཅེས་བརྗོད་དེ་ཕྱག་བྱ་ཞིང༌། སློབ་དཔོན་གྱི་ཀྱང་དཀོན་མཆོག་གསུམ་གྱི་བཀྲ་ཤིས་དང་མདོ་ནས་འབྱུང་བའི་གག་ལ་སེར་སྣ་མ་སོགས་ཀྱི་་་་བརྗོད་ཀྱང་རྒྱས་པར་བྱའོ། སྨོན་འཇུག་གཉིས་ཀྱི་སྡོམ་པའི་ཆོ་ག་གྲུབ་པའོ། ༈ དོན་དམ་བྱང་ཆུབ་སེམས་བསྐྱེད་པའི་ཚུལ་ལ། སྤྱིར་ཐེག་ཆེན་གྱི་ཆོས་ཐམས་ཅད་བདེན་གཉིས་དང་ཐབས་ཤེས་ཀྱི་སྒྲོམ་ནས་ཐོན་དགོས་ཕྱིར་སེམས་བསྐྱེད་ཀྱི་སྐབས་འདིར་ཡང་ཀུན་རྫོབ་དོན་དམ་གྱི་བྱང་སེམས་ཟུང་དུ་འབྲེལ་བ་དང༌། སྔགས་ཀྱི་སྐབས་སུ་དེ་གཉིས་པོ་རྟེན་དང་བརྟེན་པ་ཟླ་བ་རྡོ་རྗེའི་བརྡ་དོན་གྱི་ཚུལ་སོགས་འབྱུང་བ་ལ་ཆོས་ལུགས་ཐམས་ཅད་ཐུན་མོད་ཀྱང༌། བྱང་སྡོམ་གྱི་སྐབས་ ༡༥༦༽ འདིར་དོན་དམ་སེམས་བསྐྱེད་ཆོ་གས་ཐོབ་མི་ཐོབ་ཀྱི་དགག་སྒྲུབ་མཛད་སྲོལ་བྱུང་མོད་ཀྱི། འདིར་ནི་དགག་སྒྲུབ་ཀྱི་ཚིག་ཚོགས་སྨྲ་བའི་སྐབས་མ་ཡིན་པ་དང༌། དོན་དམ་བྱང་སེམས་དེ་ཉིད་བསྒོམ་སྟོབས་ཀྱི་སྐྱེ་བ་ལས། ཆོག་གས་འབོགས་ཏུ་མི་རུང་གི་རྩོད་གཞི་དུ་མ་སྣང་བ་རྣམས་བཏང་སྙོམས་སུ་བཞག་ཅིང༌། ཆོ་གར་མིང་འདོགས་གང་ལྟར་མཛད་རུང་བསྒོམ་སྟོབས་ཀྱི་སྐྱེ་རུ་དེ་ཉིད་བླ་མས་ངོ་སྤྲད་པར་བསྒོམ་རུ་གང་ཡིན་ཤེས་པར་ཡང་དཀའ་ཞིང༌། སྔགས་ཀྱི་དབང་བཞི་པའི་ཐབས་གནད་དང་མཚུངས་ཕྱིར། དེས་ན་འདི་སྐབས་ཀྱི་གཞུང་སྤང་སྐོང་ཕྱག་རྒྱའི་མདོའི་དགོངས་པ་ཇི་ལྟ་བར་མགོན་པོ་ཀླུ་སྒྲུབ་ཞབས་ཀྱིས་སྒྲིགས་ཆགས་སུ་མཛད་པ་བཞིན་བརྗོད་པར་བྱ་ཞིང༌། འདི་ལ་སེམས་སྐྱེད་ཞུ་བའི་གང་ཟག་བཞེད་ལུགས་འདི་ལ་མོས་པ་དང་བློར་ཤོང་བ་དག་ལ་འབོགས་པར་བྱའི།

ལུགས་འདི་ལ་མི་མོས་པའི་རིགས་ལ་ནི་ཕོགས་ཀྱང་མི་སྐྱེ་ལ། སློབ་དཔོན་ལ་ཡང་སྣོད་དང་མི་མཐུན་པའི་གདམས་པ་བསྟན་པའི་ཉེས་ལྟུང་འབྱུང་ ༡༥༧༽ བས་ན་སྣོད་དང་གནས་སྐབས་ཤེས་དགོས་པ་ཉིད་དོ། དེ་བས་ན་འདི་ཉིད་ཀྱི་སྣོད་དང་སྐལ་བར་གྱུར་པ་དག་ལ་དོན་དམ་བྱང་ཆུབ་སེམས་བསྐྱེད་པའི་ཐབས་ནི། མཆོད་པ་བཟང་པོ་གསར་དུ་བཤམས་པའི་ཁ་གསོ་བ་གང་རིགས་དང༌། བླ་མ་དང་དཀོན་མཆོག་ལ་གུས་ཕྱག་དགུ་ཕྲུགས་མཎྜལ་དང་བཅས་པ་ཕུལ་ལ་ཐལ་མོ་སྦྱར་ཏེ་གུས་པས་འཁོད་པ་ལ་སློབ་དཔོན་གྱི་འདི་ལྟར་བརྗོད་དེ། ༈ དེ་ལྟར་སྐལ་བཟང་ཁྱེད་ཅག་གི་རྒྱུད་ལ་ཀུན་རྫོབས་བྱང་སེམས་སྨོན་པ་དང་འཇུག་པའི་རིམ་པ་ལེགས་པར་བསྐྲུན་པས་རྫོགས་པའི་བྱང་ཆུབ་ཀྱི་སྐལ་བ་ཅན་དུ་བསྒྲུབ་ནས། ད་ནི་དོན་མད་པའི་བྱང་ཆུབ་ཀྱི་སེམས་རིན་པོ་ཆེ། ཐམས་ཅད་ཀྱི་མདོ་དོན། སངས་རྒྱས་ཐམས་ཅད་ཀྱི་སྙིང་པོ། ངེས་དོན་ཐམས་ཅད་ཀྱི་མཐར་ཐུག་འདི་ཉིད་སྟོན་པར་བྱེད་པ་ལ། ངོ་བོ་ངོས་བཟུང་བ་དང༌། རྣམ་ ༡༥༨༽པ་ལག་ཏུ་བླང་བ་གཉིས་ཀྱི་དང་པོ་ངོ་བོ་ནི། རང་གི་སེམས་ཡེ་གདོད་མ་ནས་སྤྲོས་པའི་མཚན་མས་དབེན་ཞིང་སྐྱེ་འགག་གནས་གསུམ་འགྲོ་འོང་གི་དངོས་པོའམ་ཡོད་མེད་རྟག་ཆད་ཀྱི་མཐའ་དང་བྲལ་བའི་སྟོང་པ་ཉིད་ཀྱི་རང་བཞིན་གང་ཡིན་པ་དེ་ལ་དོན་དམ་བྱང་ཆུབ་ཀྱི་སེམས་ཞེས་བྱ་ལ། ཁམས་བདེ་བར་གཤེགས་པའི་སྙིང་པོ་ཅེས་ཀྱང་བྱ་བ་དང༌། ཀུན་གཞི་བྱང་ཆུབ་ཀྱི་སེམས་སུ་ཡང་བརྗོད་པ་སྟེ། གནས་ལུགས་དོན་གྱི་ཡེ་ཤེས་འདུས་མ་བྱས་པའི་རང་ཉིད་དེ། གསང་བ་འདུས་པའི་རྩ་རྒྱུད་ལས། དངོས་པོ་ཐམས་ཅད་དང་བྲལ་བ། ཕུང་པོ་ཁམས་དང་སྐྱེ་མཆེད་དང༌། གཟུང་དང་འཛིན་པ་རྣམ་པར་སྤངས། ཆོས་བདག་མེད་པས་མཉམ་ཉིད་པས། རང་སེམས་གདོད་ནས་སྐྱེས་པ། སྟོང་པ་ཉིད་ཀྱི་རང་བཞིན་ནོ། ཞེས་གསུངས་པ་བཞིན་ཡིན་ ༡༥༩༽ལ། འོ་ན་དེ་ལྟ་བུའི་སྟོང་ཉིད་ཡིན་ན་སེམས་བསྐྱེད་མ་བསྐྱེད་ཀྱི་ཐ་སྙད་ཇི་ལྟར་ག་ག་སྙམ་ན།

སེམས་དེའི་ངོ་བོ་ལ་བསྐྱེད་རྒྱུ་བསྐྱེད་མཁན་བསྐྱེད་བྱ་སོགས་ཀྱི་སྤྲོས་མཚན་མ་དམིགས་ཀྱང༌། རང་གི་མཚན་ཉིད་ཇི་ལྟ་བར་རྟོགས་པ་ཅིག་མེད་ན། དབུལ་པོའི་ཁྱིམ་ཡགི་གཏེར་དང་གྱད་ཀྱི་དཔྲལ་བའི་ནོར་བུའི་དཔེ་བཞིན་ཏེ། སེམས་ཅན་ཐམས་ཅད་ལ་དེ་ཉིད་ཀྱི་མ་ཁྱབ་པ་གང་ཡང་མེད་པར་ཐོག་མ་མེད་ནས་རང་ལ་ཡོད་ཀྱང་རང་ངོ་མ་ཤེས་པས་ཕན་མ་ཐོགས། དོན་མ་གྲུབ། མངོན་དུ་མ་གྱུར་པས་འཁོར་བ་མུ་མཐའ་མེད་པར་འཁྱམས། འཁྲུལ། མནར་མ་རིག་ལས་ཉོན་གྱི་ཤུགས་དྲག་པོས་བསྐྱོད་པ་འདི་བཞིན་ལགས་མོད་ཀྱི། དུས་དང་རེས་དགེ་བའི་བཤེས་གཉེན་གྱི་ ༡༦༠༽བཀའ་དྲིན་གྱིས་མཚམས་སྦྱར་ཏེ། རང་ལ་ཡོད་པ་རང་ངོ་མ་སྤྲད། རྒྱལ་བུ་དམངས་སུ་འཁྱམས་པ་རྒྱས་པར་བཀོད་པ་ལྟར་བྱེད་པ་ལ་དོན་དམ་བྱང་ཆུབ་ཏུ་སེམས་བསྐྱེད་པ་ཅེས་བགྱི་བ་ལགས། ༈ དེ་ལྟར་ངོ་བོ་ངོས་བཟུང་ནས། རྣམ་པ་ལག་ཏུ་བླང་བ་ལ། སྤང་སྐོང་ཕྱག་རྒྱའི་མདོའི་དགོངས་པ་བཞིན་མགོན་པོ་ཀླུ་སྒྲུབ་ཀྱི་ཞལ་སྔ་ནས་མཛད་པའི་ཀུན་རྫོབ་དོན་དམ་ཟུང་འཇུག་གི་སེམས་བསྐྱེད་ལ། སྦྱོར་བ་ཚོགས་བསགས་ཅིང་དོན་དམ་གྱི་སྐྱབས་སུ་འགྲོ་བ། དངོས་གཞི་སེམས་བསྐྱེད་ཚིག་གིས་གསལ་གདབ་ཅིང་དོན་གྱིས་དམ་འཆའ་བ། རྗེས་ཉམས་ལེན་གྱིས་ལམ་དུ་འཁྱེར་ཞིང་སྨོན་ལམ་གྱི་རྒྱས་གདབས་པ་དག་བཅས་པ་འདི་དག་གི་ཚིག་སོ་སོའི་སྐབས་དང་མཐུན་པའི་དོན་ཡིད་ལ་ལེགས་པར་བསམ་ལ་ ༡༦༡༽རྗེས་ཟློས་འདི་བཞིན་མཛད་པར་ཞུ། ༈ ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་མུ་མེད་པ་དག་ན་བཞུགས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དང༌། དམ་པའི་ཆོས་དང་བྱང་ཆུབ་སེམས་དཔའི་དགེ་འདུན་ཆེན་པོ་དང་བཅས་པ་ཐམས་ཅད་ལ་ཕྱག་འཚལ་ལོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། སློབ་དཔོན་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས་ཐོག་མ་དང་མཐའ་མ་མ་མཆིས་པའི་འཁོར་བ་ན་འཁོར་བའི་ཚེ།

ལུས་དང་ངག་དག་ཡིད་ཀྱིས། སངས་རྒྱས་དང་ཆོས་དང་དགེ་འདུན་དང་ཕ་མ་དང་སེམས་ཅན་གང་དག་ལ། སྡིག་པ་མི་དགེ་བའི་ལས་བགྱིས་པ་དང་དགྱིད་དུ་སྩལ་བ་དང་བགྱིས་པ་ལ་རྗེས་སུ་ཡི་ ༡༦༢༽རང་བ་ཅི་མཆིས་པ་དེ་དག་ཐམས་གཅག་ཏུ་བསྡུས་ཤིང་བསྡོམས་ཏེ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་སྔར་བླ་ན་མེད་པའི་སོ་སོར་བཤགས་པས་སོ་སོར་འཆགས་སོ། མི་འཆབ་བོ། སླན་ཆད་འདི་ལྟ་བུ་མི་དགྱིད་དོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་ལྟར་སངས་རྒྱས་བཅོམ་ལྡན་འདས་རྣམས་ཀྱི་བསོད་ནམས་ཀྱི་རྗེས་སུ་ཡི་རང་བ་བླ་ན་མེད་པ་ཐུགས་སུ་ཆུད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་སངས་རྒྱས་དང་བྱང་ཆུབ་སེམས་དཔའ་དང་རང་འཕགས་པ་ཉན་ཐོས་རྣམས་དང་འགྲོ་བ་མ་ལུས་པའི་བསོད་ནམས་ཐམས་ཅད་ལ་རྗེས་སུ་ཡི་རང་ངོ༌། ༈ སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས། སངས་རྒྱས་ཀྱི་གདུང་རྒྱུན་མི་ཆད་པར་བྱ་བའི་སླད་དུ་དུས་འདི་ནས་བཟུང་སྟེ་བྱང་ཆུབ་ཀྱི་ ༡༦༣༽སྙིང་པོ་ལ་མཆིས་ཀྱི་བར་དུ། ཡང་དག་པར་རྫོགས་པའི་སངས་རྒྱས་རྐང་གཉིས་གཙོ་ལ་སྐྱབས་སུ་མཆི་སྟེ། ཐུགས་རྗེ་ཆེན་པོ་དང་ལྡན་པ་ཐམས་ཅད་མཁྱེན་པ་ཐམས་ཅད་གཟིགས་པ་ཐམས་ཅད་དང་བྲལ་བ་སྐྱེས་བུ་ཆེན་པོ་སྐྱེས་བུ་ཁྱུ་མཆོག་བསམ་གྱིས་མི་ཁྱབ་པའི་སྐུ་བླ་ན་མེད་པའི་སྐུ་ཆོས་ཀྱི་སྐུ་མངའ་བ་ལ་སྐྱབས་སུ་མཆིའོ། ཆོས་འདོད་ཆགས་དང་བྲལ་བའི་མཆོག་ལ་སྐྱབས་སུ་མཆི་སྟེ། བླ་ན་མེད་པ་དེ་བཞིན་གཤེགས་པ་ལ་མངའ་བ་ཞི་བ་ཆོས་ཀྱི་སྐུ་སོ་སོ་རང་གིས་རིག་པ་ལ་སྐྱབས་སུ་མཆི་སྟེ། བླ་ན་མེད་པ་དེ་བཞིན་གཤེགས་པ་ལ་མངའ་བ་ཞི་བ་ཆོས་ཀྱི་སྐུ་སོ་སོ་རང་གིས་རིག་པ་ལ་སྐྱབས་སུ་མཆིའོ། དགེ་འདུན་དུལ་བའི་ཚོགས་ཀྱི་མཆོག་ལ་སྐྱབས་སུ་མཆི་སྟེ། ཕྱོགས་བཅུའི་འཕགས་པ་ཕྱིར་མི་ལྡོག་པའི་བྱང་ཆུབ་སེམས་དཔའ་ཆེན་པོའི་དགེ་འདུན་ལ་

༡༦༤༽སྐྱབས་སུ་མཆིའོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བ་དུས་འདི་ནས་བཟུང་སྟེ་བྱང་ཆུབ་སྙིང་པོ་ལ་གནས་ཀྱི་བར་དུ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་དུས་ཇི་ལྟ་བ་དང་སྟོབས་ཅི་མཆིས་པ་བཞིན་དུ་བདག་དབུལ་ཞིང་མཆི་ན་མགོན་པོ་ཐུགས་རྗེ་ཆེན་པོ་དང་ལྡན་དག་གིས་བདག་བཞེས་སུ་གསོལ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དག སྔོན་དུ་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ། སེམས་ཅན་ཐམས་ཅད་སྒྲོལ་བ་དང་སེམས་ཅན་ཐམས་ཅད་འགྲོལ་བ་དང་སེམས་ཅན་ཐམས་ཅད་དབྱུགས་དབྱུང་བ་དང་སེམས་ཅན་མྱ་ངན་ལས་ཟློ་བ་དང་སེམས་ཅན་ཐམས་ཅད་ཐམས་ཅད་མཁྱེན་པའི་ཡེ་ཤེས་ལ་འགོད་ ༡༦༥༽པའི་སླད་དུ་ཇི་ལྟར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ། སེམས་ཅན་ཐམས་ཅད་སྒྲོལ་བ་དང་སེམས་ཅན་ཐམས་ཅད་འགྲོལ་བ་དང་སེམས་ཅན་ཐམས་ཅད་དབྱུག་དབྱུང་བ་སེམས་ཅན་ཐམས་ཡོངས་སུ་མྱ་ངན་ལས་ཟློ་བ་དང་སེམས་ཅན་ཐམས་ཅད་ཐམས་ཅད་མཁྱེན་པའི་ཡེ་ཤེས་ལ་འགོད་པའི་སླད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། ཇི་ལྟར་སྔོན་གྱི་སངས་རྒྱས་བཅོམ་ལྡན་འདས་རྣམས་དང་བྱང་ཆུབ་སེམས་དཔའ་ཆེན་པོ་དེ་དག་གིས། དངོས་པོ་ཐམས་ཅད་དང་བྲལ་བ་ཕུང་པོ་དང་ཁམས་དང་སྐྱེ་མཆེད་དང་གཟུང་བ་དང་འཛིན་པ་རྣམ་པར་སྤངས་པ། ཆོས་བདག་མེད་པ་མཉམ་ ༡༦༦༽པ་ཉིད་ཀྱི་རང་གི་སེམས་གདོད་མ་ནས་མ་སྐྱེས་པ་སྟོང་པ་ཉིད་ཀྱི་ངོ་བོ་ཉིད་ཀྱི་བྱང་ཆུབ་ཀྱི་སེམས་བསྐྱེད་པ་དེ་བཞིན་དུ་བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ།

དངོས་པོ་ཐམས་ཅད་དང་བྲལ་བ་ཕུང་པོ་དང་ཁམས་དང་སྐྱེ་མཆེད་དང་གཟུང་བ་དང་འཛིན་པ་རྣམ་པར་སྤངས་བ། ཆོས་བདག་མེད་པ་གཉིས་པ་ཉིད་ཀྱི་རང་གི་སེམས་གདོད་མ་ནས་མ་སྐྱེས་པ་སྟོང་པུ་ཉིད་ཀྱི་ངོ་བོ་ཉིད་ཀྱི་བྱང་ཆུབ་ཀྱི་སེམས་བསྐྱེད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ། དངོས་པོ་ཐམས་ཅད་དང་བྲལ་བ་ཕུང་པོ་དང་ཁམས་དང་སྐྱེ་མཆེད་དང་གཟུང་བ་དང་འཛིན་པ་རྣམ་པར་སྤངས་པ། ཆོས་བདག་མེད་པ་མཉམ་པར་ཉིད་ ༡༦༧༽ཀྱི་རང་གི་སེམས་གདོད་མ་ནས་མསྐྱེས་པ་སྟོང་པ་ཉིད་ཀྱི་བྱང་ཆུབ་ཀྱི་སེམས་བསྐྱེད་པར་དགྱིའོ། 

ཞེས་པ་འདི་དོན་དེ་སེམས་བསྐྱེད་དངོས་དེ་འདི་ཉིད་ཡིན་ནོ། སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས། བདུད་དཔུང་དང་བཅས་པ་མཐའ་དག་ཕམ་པར་མཛད་དེ་ཉིད་མངོན་པར་རྫོགས་པ་སངས་རྒྱས་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་བདུད་དཔུངས་པ་དག་བཅས་པ་ཕམ་པར་བགྱིས་ཏེ་བདག་མངོན་པར་རྫོགས་པར་འཚང་རྒྱ་བར་དགྱིའོ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་དེ་དག་གིས་ཉིད་མངོན་པར་སངས་རྒྱས་ནས་ཆོས་ཀྱི་འཁོར་ལོ་བསྐོར་བར་མཛད་པ་དེ་བཞིན་ ༡༦༨༽དུ། བདག་མིང་འདི་ཞེས་བགྱི་བས་ཀྱང་བདག་ཉི་མངོན་པར་རྫོགས་པར་འཚང་རྒྱས་ནས་ཆོས་ཀྱི་འཁོར་ལོ་བསྐོར་བར་བགྱིའོ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཙོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས་ཉིད་མངོན་པར་སངས་རྒྱས་ནས་ཚོགས་ཡོངས་སུ་བསྡུས་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང༌། བདག་མངོན་པར་རྫོགས་པར་འཚང་རྒྱས་ནས་ཚོགས་ཡོངས་སུ་བསྡུ་བར་བགྱིའོ། ༈ བྱང་ཆུབ་མཆོག་ཏུ་སེམས་ནི་བསྐྱེད་པར་དགྱི། སེམས་ཅན་ཐམས་ཅད་བདག་གི་མགྲོན་དུ་གཉེར། བྱང་ཆུབ་སྤྱོད་མཆོག་ཡིད་འོངས་སྤྱད་པར་དགྱི། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག བདག་གིས་བྱང་ཆུབ་ཏུ་སེམས་བསྐྱེད་པའི་དགེ་བའི་རྩ་བ་འདི་དང༌། གཞན་ཡང་བདག་གི་ ༡༦༩༽བསོད་ནམས་ཅུང་ཟད་བགྱིས་པ་དང་དགྱི་བར་འགྱུར་བའི་དགེ་རྩ་དེ་དག་ཐམས་ཅད་ཕ་མ་ལ་སོགས་པའི་སེམས་ཅན་ཐམས་ཅད་དང༌། བདག་གི་དོན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོའོ། བདག་གི་བསོད་ནམས་འདིས་ཕ་མ་ལ་སོགས་པའི་སེམས་ཅན་མ་རྒལ་བ་རྣམས་བདག་གི་བསྒྲལ་ལོ། མ་གྲོལ་བ་རྣམས་བདག་གི་འགྲོལ་ལོ། དབུགས་མ་ཕྱིན་པ་རྣམས་བདག་གི་དབྱུགས་དབྱུང་ངོ༌། ཡོངས་སུ་མྱ་ངན་ལས་མ་འདས་པ་རྣམས་ནི་ཡོངས་སུ་མྱ་ངན་ལས་ཟླའོ།

མངོན་པར་རྫོགས་པར་སངས་མ་རྒྱས་པ་རྣམས་མངོན་པར་འཚང་རྒྱ་བར་བགྱིའོ། སྐྱབས་མ་མཆིས་པ་དང༌། གནས་མ་མཆིས་པ་དང་དཔུང་གཉེན་མ་མཆིས་པའི་འཇིག་རྟེན་གྱི་སྐྱབས་དང་གནས་དང་དཔུང་གཉེན་དུ་གྱུར་ཅིག ༡༧༠༽དེང་ནས་བདག་སྦྱིན་པ་སྩོལ་བ་དང་ཚུལ་ཁྲིམས་བསྲུང་བ་དང་བཟོད་པ་སྒོམ་པ་དང་བརྩོན་གྲུས་རྩོམ་པ་དང་བསམ་གཏན་ལ་མཉམ་པར་གཞག་པ་དག་ཤེས་རབ་རྣམ་པར་དཔྱོད་པ་དང་ཐབས་མཁས་པ་ལ་སློབ་པ་གང་ཅི་ཡང་རུང་སྟེ། དེ་དག་ཐམས་ཅད་སེམས་ཅན་ཐམས་ཅད་ཀྱི་དོན་དང་ཕན་པ་དག་བདེ་བའི་སླད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་བརྩམས་ཏེ། འདས་པ་དང་མ་འོངས་པ་དང་ད་ལྟར་བྱུང་བའི་བྱང་ཆུབ་སེམས་དཔའ་ཆེན་པོ་དང་ལྡན་པ་ཐེག་པ་ཆེན་པོ་ལ་ཡང་དག་པར་ཞུགས་པ་ས་ཆེན་པོ་ལ་ཡང་དག་པར་གནས་པ་རྣམས་ཀྱི་རྗེས་སུ་མཐུན་པར་འཇུག་གོ། ༈ འཕགས་པ། བདག་བྱང་ཆུབ་སེམས་དཔའ་ལགས་ཀྱི། བྱང་ཆུབ་སེམས་དཔའ་ལགས་པར་བཟུང་དུ་གསོལ། ༈ ས་དང་ཆུ་དང་མེ་དང་རླུང༌། རྩི་དང་ནགས་ཀྱི་ཤིང་ ༡༧༡༽ལྟ་བུར། རྟག་ཏུ་སྲོག་ཆགས་ཐམས་ཅད་ཀྱི། འདོད་དགུ་དཔག་མེད་སྤྱོད་པར་ཤོག མཐོང་བ་དང་ནི་རེག་པ་དང༌། ཐོས་པ་དང་ནི་དྲན་པས་ཀྱང༌། བདག་ནི་སེམས་ཅན་ཐམས་ཅད་ཀྱི། ནད་རྣམས་གསོ་བ་ཉིད་གྱུར་ཅིག སེམས་ཅན་ཐམས་ཅད་བདེ་དང་ལྡན་གྱུར་ཅིག ངན་འགྲོ་ཐམས་ཅད་རྟག་ཏུ་སྟོང་པར་ཤོག བྱང་ཆུབ་སེམས་དཔའི་གང་དག་པར་བཞུགས་པ། དེ་དག་ཀུན་གྱི་སྨོན་ལམ་བདག་འགྲུབ་ཤོག ༈ དེ་དག་གིས་ཁྱོད་ཀྱི་རྒྱུད་ལ་དོན་དམ་བྱང་ཆུབ་ཀྱི་སེམས་གཟོད་མ་ནས་རང་ལ་ཡོད་ཀྱང་ངོ་མ་ཤེས་པ་དེ་ལ་དགེ་བའི་བཤེས་གཉེན་གྱི་དྲིན་དང་དཀོན་མཆོག་རིན་པོ་ཆེའི་ཐུགས་རྗེའི་བྱིན་རླབས་ལས་ལེགས་པར་སྐྱེས་ཤིང་རང་ངོ་ཕྲོད་པ་དེ་ལ་ཆོས་ཉིད་ཀྱིས་ཐོབ་པ་ཅེས་པའི་ཐ་སྙད་དུ་གྲགས་ཀྱང༌། རྟེན་འབྲེལ་ཚོགས་ ༡༧༢༽པའི་མཐུ་ལས་བྱུང་བ་ལགས་ཤིང༌། ད་ནི་དེ་ནིད་ཉམས་ལེན་གྱིས་གོང་དུ་འཕེལ་ཞིང་གོམས་པ་དང་བརྟན་པ་ཐོབ་པར་བྱ་བ་ལ།

ད་ལྟའི་སེམས་གང་ལྟར་ཤར་བའི་རག་ངོ་ལ་ཙེར་གྱི་བལྟས་ལ། སྔར་འདས་ཀྱི་རྣམ་རྟོག་གི་རྗེས་འབྲེང་མི་བྱ་མ་འོངས་པའི་རྟོག་པའི་སྔུན་མི་བསུ། ད་ལྟའི་སེམས་ལ་མཚན་འཛིན་བཅོས་སླད་དགག་སྒྲུབ་གང་ཡང་མི་བྱ་བར་སེམས་ཀྱི་འདུག་ཚུལ་ཡིན་གྱི་ཐོག་ཏུ་ལྷོད་ཀྱི་འཇོག་པ་དེ་ལ་དོན་དམ་བྱང་ཆུབ་ཀྱི་སེམས་སྒོམ་པ་ཟེར་བ་ལགས། དེ་ལྟར་བཟོ་བཅོས་མེད་པར་རང་ངོ་རང་རང་གིས་རིག་པ་དེ་ནི་སངས་རྒྱས་ཐམས་ཅད་ཀྱི་ཐུགས་ཡེ་ཤེས་ཆོས་ཀྱི་སྐུ་ཉིད་རང་སེམས་དང་ཐ་དད་མེད་པར་གདོད་མ་ནས་ལྷུན་གྱིས་གྲུབ་པ་དེ་ཉིད་ཇི་ལྟ་བར་རྟོགས་པ་ཡིན་ཏེ། སྔར་ཀུན་རྫོབ་བྱང་སེམས་ཀྱིས་སངས་རྒྱས་ ༡༧༣༽ཀྱི་རིགས་ངེས་པར་བྱས་ཤིང༌། འདིར་དོན་དམ་བྱང་སེམས་ཀྱིས་སངས་རྒྱས་ཀྱི་ངོ་བོ་ཉིད་དུ་བྱས་པ་ཡིན་ཏེ། ཡོན་ཏན་རིན་པོ་ཆེ་བསྡུས་པའི་མོད་ལས། མཁས་པ་འཇིག་རྟེན་གནས་པའི་མྱ་ངན་འདས་ཀྱང་རུང༌། ཆོས་ཉིད་སྐྱོན་མེད་ཆོས་རྣམས་སྟོག་པ་འདིར་གནས་ཏེ། བྱང་ཆུབ་སེམས་དཔའ་གང་གིས་ཆོས་འདི་རྗེས་སུ་རྟོགས། དེ་ཕྱིར་དེ་བཞིན་གཤེགས་ཅེས་སངས་རྒྱས་མཚན་གསོལ་ཏེ། ཅེས་གསུངས་པས་ན། མ་རིགས་འཁྲུལ་པ་ལུ་གུ་རྒྱུད་ཀྱི་རྗེས་འབྲང་མི་བྱ་བར་དོན་དམ་བྱང་ཆུབ་ཀྱི་སེམས་གདོད་མའི་གནས་ལུགས་རང་ངོ་ཤེས་པའི་ཉམས་ལེན་གྱི་ངང་ནས། དེ་ལྟར་མ་རྟོགས་པའི་སེམས་ཅན་མཐའ་ཡས་པ་རྣམས་ལ་སྟོང་ཉིད་ཀྱི་རྩལ་མདངས་སྙིང་རྗེར་ཤར་བའི་ཀུན་རྫོབ་བྱང་སེམས་སྨོན་འཇུག་གི་ཕྲིན་ལས་རྒྱུན་ ༡༧༤༽ཆད་མེད་པས་བྱང་ཆུབ་ཀྱི་སྤྱོད་པ་ཡང་དག་པར་སྤྱད་པ་ལ་འབད་འཚལ། ༈ རྗེས་སྨོན་ལམ་གྱི་རྒྱས་གདབ་པ་གོང་དུ་སོང་ནས། ཉམས་ལེན་ལམ་དུ་འཁྱེར་ཚུལ་ནི་བཤད་མ་ཐག་པ་འདི་ཉིད་ལགས་ཤིང༌། ༈ དེ་ལྟ་བུའི་བྱང་ཆུབ་ཀྱི་སེམས་གསུམ་བསྐྱེད་པའི་ཕན་ཡོན་གྱི་རིམ་པ་ནི་ཆོས་མཐའ་དག་པའི་གཞིར་གྱུར་ཚེ་དེའི་ཕན་ཡོན་གྱི་མཐའ་དང་ཚད་ནི་དེ་བཞིན་གཤེགས་པས་ཀྱང་བརྗོད་པར་མི་ལང་ན་སོ་སོ་སྐྱེ་བོས་ལྟ་ག་ལ་ཞིག་སྟེ་བསམ་གྱིས་མི་ཁྱབ་པའི་གནས་སུ་གྱུར་ལ།

འོན་ཀྱང་བརྡ་ཙམ་མཚོན་བྱེད་ཙམ་དུ་འཕགས་པ་སྡོང་པོ་བཀོད་པའི་མདོར། རྒྱལ་བ་མ་ཕམ་ ༡༧༥༽པས་བྱང་ཆུབ་སེམས་དཔའ་ནོར་བཟག་ལ་གསུང་པ་ཁོ་ན་ལ་མཚོན་ན། རིགས་ཀྱི་བུ། བྱང་ཆུབ་ཀྱི་སེམས་ནི་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ལྟ་བུའོ། འགྲོ་བ་ཐམས་ཅད་ཀྱི་དཀར་པོའི་ལོ་ཏོག་འཕེལ་བས་ཞིང་ལྟ་བུ། འཇིག་རྟེན་ཐམས་ཅད་བརྟེན་པས་ས་ལྟ་བུ། དབུལ་བ་ཐམས་ཅད་གཅོད་པ་རྣམ་ཐོས་ཀྱི་བུ་ལྟ་བུ། དོན་ཐམས་ཅད་ཡང་དག་པར་སྒྲུབ་པ་ཡིད་བཞིན་གྱི་ནོར་བུའི་རྒྱལ་པོ་ལྟ་བུ། བསམ་པ་ཐམས་ཅད་ཡོངས་སུ་རྫོགས་པར་བྱེད་པས་བུམ་པ་བཟང་པོ་ལྟ་བུ། བྱང་ཆུབ་སེམས་དཔའ་ཐམས་ཅད་ཡོངས་སུ་བསྲུང་བས་ཕ་ལྟ་བུ། དོན་མ་གྲུབ་པ་ཕྱིར་མི་ལྡོག་པ་ཁྱབ་འཇུག་གི་མདུང་ལྟ་བུ། ཉོན་མོངས་པའི་མགོ་ལྟུང་བར་བྱེད་པས་རལ་གྲི་ལྟ་བུ། འཁོར་བའི་ཆུ་བེ་ན་གནས་པ་རྣམས་ ༡༧༦༽སྟེང་དུ་འབྱིན་པ་མཆིལ་{ ཉ་འཛིན་པའི་ལྕོགས་ཀྱུ། }པ་ལྟ་བུ། སྒྲིབ་པ་དག་ཁེབས་པའི་རྩ་བ་ཐམས་ཅད་རྣམ་པར་འབྱིན་པས་རླུང་གི་དཀྱིལ་འཁོར་ལྟ་བུ། ཉོན་མོངས་པའི་གཉིས་ལས་སར་པར་བྱེད་པ་ཐོ་རེངས་ཀྱི་རྔ་ལྟ་བུ། ཆོས་ཐམས་ཅད་ཀྱི་གཟུགས་བརྙན་དགའ་བར་བྱེད་པས་དབྱིག་{ ནོར་བུ། }ལྟ་བུ། ཆོས་ཀྱི་དགའ་བ་དང་མོས་པ་ཉམས་སུ་མྱོང་བར་བྱེད་པ་བཟའ་ཤིང་གི་ར་བ་ལྟ་བུ། རང་གི་ངོ་བོ་ལ་ཉེས་པ་ཐམས་ཅད་དང་བྲལ་བས་གསེར་ལྟ་བུ་རྨོངས་པའི་ནད་ཐམས་ཅད་སེལ་བ་སྨན་ལྟ་བུ། འགྲོ་བ་ཐམས་ཅད་ཀྱི་ཡིད་ཚིམ་པར་བྱེད་པ་གླུ་དབྱངས་སྙན་པོ་ལྟ་བུ་དགེ་བའི་རྩ་བ་གཞན་ཟིལ་གྱིས་གནོན་པ་རྡོ་རྗེ་ནོར་བུ་རིན་པོ་ཆེ་ལྟ་བུ། ལྷ་དང་མི་དང་ལྷ་མ་ཡིན་དང་བཅས་ ༡༧༧༽པའི་འཇིག་རྟེན་ན་མཆོད་པ་ལྟ་བུའོ། བྱང་ཆུབ་སེམས་དཔའི་སྤྱོད་པ་དང་སྨོན་ལམ་ཐམས་ཅད་བསྡུས་པས་མདོར་བསྟན་པ་ལྟ་བུའོ། རིགས་ཀྱི་བུ། བྱང་ཆུབ་ཀྱི་སེམས་ཀྱི་ཡོན་ཏན་དེ་དག་དང༌། ཡོན་ཏན་གྱི་བྱེ་བྲག་ཚད་མེད་པ་གཞན་དང་ཡང་ལྡན་ནོ། ཞེས་སོགས་ཆེ་བའི་ཡོན་ཏན་གྱི་དཔེ་ཉིས་བརྒྱ་ལྷག་པར་གསུངས་པ་རྣམས་སྐབས་འདིར་སྨིན་ན་ཧ་ཅང་ཚིག་ཚོགས་ཆེས་པར་འགྱུར་ཕྱིར་མ་བརྗོད་ཀྱང་དོན་གྱི་འགགས་འདི་དག་ཏུ་འདུ་ཞིང་གོ་བར་འགྱུར་མོད་ཀྱི།

མདོར་ན་གནས་སྐབས་མཐར་ཐུག་གི་ལེགས་པའི་ཡོན་ཏན་མ་ལུས་པའི་འབྱུང་གནས་དམ་པ། བླ་མེད་རྫོགས་པའི་བྱང་ཆུབ་ཀྱི་གཞི་དང་ལམ་དང་ཐབས་དང་ཉེ་རྒྱུའི་སྙིང་པོར་གྱུར་པ་སེམས་ ༡༧༨༽གསུམ་རིན་པོ་ཆེའི་སྒོ་ནས་རང་གཞན་གྱི་དོན་ནམ་མཁའ་མཉམ་པར་མཛད་པའི་གོ་ཆ་དང་མི་འབྲལ་བའི་ངང་ནས་ བླ་མ་དང་དཀོན་མཆོག་ལ་སྐུ་དྲིན་གསོ་བའི་མཎྜལ་དང༌། བྱང་ཆུབ་ཀྱི་སེམས་མ་ཉམས་ཤིང་མི་བརྗེད་པའི་སྨོན་ལམ་བཟང་པོ་ཛག་བཅས་པས་ཕྱག་ཅི་མང་མཛད་པར་ཞུ། ཞེས་བརྗོད་ཅིང༌། སློབ་མ་རྣམས་ཀྱི་ཀྱང་དེ་བཞིན་ཅི་ནུས་དང༌། བླ་མས་ཀྱང་ཤིས་བརྗོད་དང༌། དཀོན་མཆོག་གི་དྲུང་དུ་གཏང་རག་གི་མཆོད་པ་སོགས་ཀྱང་བྱའོ། དེ་ལྟར་ཐེག་གི་ཤིང་རྟའི་སྲོལ་རྣམ་པ་གཉིས་ལས་བྱུང་བའི་བྱང་སྡོལ་ཆོ་གའི་ལས་རིམ་རྒྱས་བསྡུས་སྣ་ཚོགས་ཤིང་མཐའ་ཡས་པ་ཅིག གྲུབ་མཐའ་ཆོས་རྒྱུད་སོ་སོའི་ཡིག་ཆ་ལས་འབྱུང་མོད་ཀྱི། དེ་དག་རང་རང་གི་དགོངས་བཞེད་མཐུན་པ་དང་མི་མཐུན་པ་ལྟར་སྣང་བའི་ཚུལ་དུ་མ་ནི། ཇི་ལྟར་ཉ་ར་བུ་རམ་སྦྲང་རྩི་འོ་མ་སོགས་ཀྱི་མངར་བའི་རེ་གཅིག་བུའི་ ༡༧༩༽ བྱེ་བྲག་ལ་གང་ཟག་སོ་སོའི་འདོད་པ་དང་མཐུན་པར་སྤྱོད་པས་ཚེམ་མོད་ཀྱི། འདི་ནི་མངར་བ་ཡིན་ལ་འདི་ནི་མ་ཡིན་ནོ་ཞེས་བསྙེན་པའི་དགོས་པ་ཅི་ཞིག་མཆིས་པ་དེ་བཞིན་དུ། དམ་པའི་ཆོས་ཐོག་ཐ་བར་དུ་དགེ་བའི་རང་བཞིན་འབའ་ཞིག་ལ། བདག་ཅག་གི་ལུགས་འདི་ཡིན་གྱི་ཁྱེད་ཅག་གི་ལུགས་དེ་མ་ཡིན་ནོ་ཞེས་བརྒལ་ཞིང་བརྩད་པས་ནི་བྱང་ཆུབ་ཀྱི་སེམས་འབཡོང་བར་ནམ་ཡང་མི་འགྱུར་བས་ན་རྩོད་པ་མེད་པའི་བཀའ་བསྟན་བཅོས་ལས་ཇི་ལྟར་བྱུང་བ་བཞིན་བདག་གི་འདིར་བྲིས་ཀྱིས། བདག་འདྲ་བློན་པོས་རང་བཟོར་བགྱིས་པ་འགའ་ཡང་མ་མཆིས་སོ། འོན་ན་བཀའ་བསྟན་བཅོས་རྣམས་ལ་བཞུགས་བཞིན་དུ་ཁྱིད་ཀྱི་འདིར་ཡང་སྐྱར་དུ་བྲིས་པས་ཅི་ཞིག་བྱ་ཞེ་ན། དེ་ལྟ་མོད་ཀྱི་འདི་ནི་གང་ཅན་སྒྲུབ་རྒྱུད་མཐའ་དག་གི་འབྱུང་ཁུངས་ཤཱནྟི་དཔལ་གྱི་རི་བོར་ཆོས་ཀྱིས་མཐོང་བའི་སེང་གེའི་ཁྲི་ལ་ཞབས་པད་མངོན་པར་བརྗེད་ཆགས་པའི་

༡༨༠༽ མཉམ་མེད་མཆོག་གི་སྤྲུལ་པའི་སྐུ་ཐུབ་བསྟན་རིན་ཆེན་བཟང་པོའི་དཔལ་ཕྱོགས་ཐམས་ཅད་ལས་རྣམ་པར་རྒྱལ་བའི་ཞལ་སྔ་ནས་བཀའ་མཆོད་མུ་ཏིག་གི་ཆུན་བུ་ཡང་དག་པར་སྩལ་བ་ཉིད་བདེ་ཆེན་འཁོར་ལོའི་རྒྱན་དུ་བགྱིས་ནས། ཐོས་བསམ་གྱི་སྦྱང་སྟོབས་དང་མི་ལྡན་ཡང་བྱང་ཆུབ་ཀྱི་སེམས་རིན་པོ་ཆེ་ལ་ཉམས་ལེན་གྱི་མཐིལ་ཕུར་དུ་བགྱིས་པའི་ཀུ་པཱ་ལི་རང་གྲོལ་གྱི་མིང་འཛིན་པས། ཆུ་རླུང་རྟ་མཆོག་ཁ་ འབབ་གཡས་སུ་དུང་ལྟར་འཁྱིལ་བའི་ངོགས། རི་བྲན་སེང་གི་རྣམ་པར་འགྱིངས་འདྲའི་སྤོ་ལ་ཀུན་སྣང་དང་བའི་བསམ་གཏན་གྱི་ཁང་བུ་བརྩེགས་པའི་ཡང་དབེན་དུ་བྲིས་པའི་དགེ་བ་ལྷག་བསམ་མཆོག་ཏུ་དཀར་བའི་འོད་མདངས་ཀྱིས། ཁམས་གསུམ་གྱི་འགྲོ་བ་དྲིན་ཅན་ཕ་མའི་རང་བཞིན་འབའ་ཞིག་ས་ལས་ཉོན་འཁྲུལ་པའི་མུན་གླིང་མཐའ་མེད་པར་བཟོད་དཀའི་སྡུག་བསྔལ་སྣ་ཚོགས་རབ་ཏུ་མྱོངས་བ་སྙིང་རྗེའི་ཡུལ་གྱུར་རྣམས་ཐར་པ་དང་ཐམས་ཅད་མཁྱེན་ ༡༨༡༽ པའི་གོ་འཕང་ལ་མྱུར་དུ་འཁོར་རྒྱུ་རྐྱེན་དུ་གྱུར་ནས། མཐའ་ཡས་པའི་འགྲོ་བ་ཐམས་ཅད་ཕྱིར་མི་ལྡོག་པ། རབ་ཏུ་ཕན་པ། མཆོག་ཏུ་བདེ་བ། འགྱུར་བ་མེད་པའི་གཏན་སྲིད་བླ་ན་མེད་པ་རྫོགས་པའི་བྱང་ཆུབ་ལ་འགོད་པར་ཤོག་ཅིག ཤུ་གྷྨ་སྡུ་སརྦ་ཛ་ག་ཏཱཾ། ༡༨༢༽